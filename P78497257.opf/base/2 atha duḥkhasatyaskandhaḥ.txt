atha duḥkhasatyaskandhaḥ|36 duḥkhasatyaskandhe rūpādhikārerūpalakṣaṇavargaḥ(pṛ) pūrvamavādīḥ
satyasiddhiśāstraṃ pravakṣyāmīti| idānīṃ vaktavyaṃ kiṃ tat satyamiti| (u) satyaṃ nāma catvāri
[ārya] satyāni yaduta duḥkhaṃ duḥkhasamudayo duḥkhanirodho duḥkhanirodhagāminī patipat|
pañcopādānaskandhā duḥkham| karmakleśāśca duḥkhasamudayaḥ| duḥkhakṣayo duḥkhanirodhaḥ|
aṣṭāṅgikamārgo duḥkhanirodhagāminī pratipat| itīmaṃ dharmaṃ sādhayitumidaṃ śāstraṃ nibadhyate|
tathāgataḥ svayamimaṃ dharmaṃ sādhayannapi sattvānāṃ tāraṇāya tatra tatra viprakīrṇaṃ
deśitavān| caturaśītisahasrātmakaṃ dharmapiṭakaṃ sa saṃkṣipyovāca| tatra catvāri pratiśaraṇāni
aṣṭau hetava [ityādi]| teṣāmarthaṃ kecidupekṣya nāvocan| kecit saṃkṣipyāvocan| athedānīṃ
teṣāmarthaviniścayāya anusaṃkalayya vivakṣāmi|(pṛ) yadbhavānāha-pañcopādānaskandhā duḥkhasatyamiti|
ke te pañca| (u) rūpaskandhaḥ, vijñānaskandhaḥ, saṃjñāvedanāsaṃskāraskandhāḥ|
rūpaskandho yaduta catvāri mahābhūtāni catvāri mahābhūtānyupādāya dharmāśca| catvāri mahābhūtāni
tānyupādāya dharmāścābhisaṃkṣipya rūpamityucyate| catvāri mahābhūtāni pṛthivyaptejovāyavaḥ|
rūparasagandhasparśānupādāya sidhyanti catvāri mahābhūtāni| tānyupādāya sidhyanti
cakṣurādīni pañcendriyāṇi| teṣāṃ mithaḥ saṃsparśācchabdaḥ|pṛthivīti| rūpādisamavāyaḥ kāṭhinyabahulaḥ
pṛthivītyucyate| tathā snehabahulaḥ abdhātuḥ| ūṣmabahulastejodhātuḥ| ladhvīraṇabahulo
vāyudhātuḥ| cakṣurindriyamiti rūpāṇi pratītya [utpannasya] cakṣurvijñānasyāśraya
eva| [yastu] tatsabhāgaḥ anāśrayaḥ [tadapi] cakṣurindriyaṃ [tatsājātyāt]| tathānyānīndriyāṇyapi|
rūpamiti| cakṣurvijñānasyālambanameva| tatsabhāgo'nālambanaṃ tu [tatsājātyāt] rūpam|
rasagandhasparśā apyevam| eṣāṃ mithaḥ saṃsparśācchabdo bhavati||rūpalakṣaṇavargaḥ ṣaṭtriṃśaḥ|37
rūpanāmavargaḥ(pṛ) uktaṃ khalu sūtre-yatkiñcana rūpaṃ sarvaṃ tat catvāri mahābhūtāni
catvāri mahābhūtānyupādāya [rūpam] iti| kasmāduktaṃ yatkiñcana rūpaṃ tatsarvamiti| (u)
yatkiñcit tatsarvamiti vadan rūpalakṣaṇaṃ nirdhārayati nānyadastīti| tīrthikā hi vadanti
pañca mahābhūtānīti| tatpratyākhyānāyāha catvāri [eva] mahābhūtāni catvāri mahābhūtānyupādāya
[rūpam] iti| catvāri mahābhūtāni prajñaptitaḥ santi| vyāpitvāt mahadityucyate| arūpadharmo'mūrtaḥ|
amūrtatvāt apradeśaḥ| apradeśatvāt na mahān| audārikatvācca mahadityucyate|
cittacaittānāñcādṛṣṭatvāt na mahattvam|(pṛ) kasmāt pṛthivyādaya eva rūpaṃ na śabdaḥ| (u) sapratighā
dharmā rūpamityucyante| śabdādayo'pi sapratighatvāt rūpam| na cittadharmādivat sākāratvāt
rūpam| śabdādayo'pi sākāratvāt rūpamityucyeran| yatkiñcan pradeśāvaraṇaṃ hi ākāraḥ|
(pṛ) rūpādaya aparikṣīyamāṇākārāḥ| śabdādināntu nāsti [tādṛśa] ākāraḥ| (u) śabdādayaḥ
sarve sākārāḥ| sākāratvena sapratighāḥ sāvaraṇāḥ| ato bhittyāvaraṇe na śrūyate|(pṛ) śabdādayo
yadi sapratighāḥ| tadā nānyavastūnyādadyuḥ| yathā bhittyāvaraṇe na kasyacidavakāśo labhyate|
(u) śabdasyātisūkṣmatvāt upādeyāstitā śakyate| yathā gandharasādayaḥ saukṣmyāt ekamākāraṃ
yugapadāśrayante na mithaḥ pratighnanti| ataḥ śabdādayaḥ sāvaraṇāḥ sapratighā ityato
rūpamityucyante| rūpyata iti rūpalakṣaṇam| yat chidyate bhidyate vihiṃsyata ityādi tat sarvaṃ
rūpāśritam| etadviparītamarūpamiti nirdhāritam|pūrvanivāsasthakuśalākuśalakarmāṇi nirūpayatīti
rūpam| cittacaittān nirūpayatīti ca rūpam| varṇātmakañca rūpam|rūpanāmavargaḥ saptatriṃśaḥ|38
caturmahābhūtaprajñaptivargaḥ(pṛ) catvāri mahābhūtāni prajñaptisantītyayamartho'siddhaḥ|
keciddhi vadanti tāni dravyasantīti| (u) catvāri mahābhūtāni prajñaptitaḥ santi|
kasmāt| bhagavān tīrthikebhyo'vocat-catvāri mahābhūtāni iti| tīrthikāḥ kecidvadanti rūpādireva
mahābhūtaṃ bhavatīti yathā sāṃkhyādīnām| kecidvadanti rūpādi vihāyāsti mahābhūtam
iti yathā vaiśeṣikādīnām| ata idaṃ sūtramavadhārayati rūpādyupādāya pṛthivyādi mahābhūtaṃ
sidhyatīti| ato jñāyate mahābhūtāni prajñaptisantīti|kiñcāha sūtram-khakkhaṭaḥ kharagataḥ
pṛthivīdhātuḥ iti| ato na kharamātraṃ pṛthivī| laukikāśca sarve śraddadhante mahābhūtāni
prajñaptisantīti| kasmāt| te hi vadanti pṛthivīṃ paśyāmi pṛthivīṃ jighremi (dharmi) pṛthivīṃ
rasayāmi pṛthivīṃ spṛśāmi iti| sūtre coktaṃ yathā sparśavatī pṛthivī draṣṭavyā| pṛthivyādisarvāyata
nagato'yaṃ puruṣaḥ paśyati rūpaṃ na kaṭhinyādi| kiñca puruṣo nirūpayati [idaṃ]
pṛthivīrūpam, pṛthivīgandhaḥ, pṛthivīrasaḥ pṛthivīsparśa iti| na dravyasataḥ pṛthaṅ nirūpaṇamupalabhyate|
vyāpitvāt mahadityarthaḥ| idaṃ lakṣaṇaṃ prajñaptisata ucyate| na kaṭhinyamātralakṣaṇasya|
kiñcāha-pṛthivī abmaṇḍale pratiṣṭhitā iti| prajñaptisatī pṛthivī pratitiṣṭhati|
na kāṭhinyamātrama| kiñcāha-ahamimāṃ mahāpṛthivīṃ dagdhvā vidhūmaṃ bhasmasātkariṣyāmīti|
atra prajñaptisatīṃ pṛthivīṃ dahati na kāṭhinyamātraṃ dahati| rūpādibhyaḥ śraddadhante
asti pṛthivī ityādi| na kāṭhinyamātrāt|kūpopame coktam-āpo dṛśyante ca spṛśyante ceti|
yadi sneha evāpaḥ| tadā na dvidhā varteran| kasmāt| bhagavānāha-pañcemānīndriyāṇi [nānāviṣayāṇi]
nānyonyasya viṣayaṃ pratyanubhavanti| iti| kiñcāha bhagavān-aṣṭaguṇā āpaḥsusaṃsthitaṃ
śītalaṃ mṛdu madhuraṃ śuci adurgandhaṃ pātuḥ prahlādanaṃ paridāhanivāraṇamiti| tatra
yat susaṃsthitaṃ śītalaṃ sukumāraṃ tat sarvaṃ sparśāntargatam| madhuraṃ rasāntargatam| śuci
rūpāntargatam| adurgandhaṃ gandhāntargatam| prahlādanaṃ paridāhanivāraṇañca tatprabhāvaḥ|
eṣāmaṣṭānāṃ kalāpaḥ sāmānyamāpa ityucyate| ato jñāyate mahābhūtāni prajñaptisantīti| upādāya
dharmāḥ sarve prajñaptisantaḥ na dravyasantaḥ| yathoktaṃ gāthāyām-yathā hyaṅgasambhārādbhavati
śabdo ratheti ca|evaṃ skandheṣu satsveva bhavati sattveti saṃvṛtiḥ|| iti|āha cānandaḥ-pratyayamayā
dharmāḥ| ātmā cāviniścayasthānaṃ bhavati iti| ye vadanti karkaśādīni mahābhūtānīti|
te karkaśādīni rūpādīnāmāśrayā iti manyante| tattu sāśrayayaṃ sādhiṣṭhānakamiti
na tathāgataśāsanaṃ bhavet| ato jñāyate catvāri mahābhūtāni prajñaptisantīti|dharmāṇāṃ
saukṣmyasokumāryaślakṣṇatvādīni sarvāṇi sparśāyatanasaṃgṛhītāni| khakkhaṭādayaścatvāro dharmāḥ
kimarthā bhavantiiti kevalaṃ mahābhūtārthā bhavati iti prāpyate| ekādicaturgrahāḥ sāvadyāḥ|
ato jñāyate catvāri mahābhūtāni prajñaptimātrāṇi iti| vastudharmaḥ salakṣaṇaḥ prajñaptidharmaśca
salakṣaṇaḥ| prajñapteśca ko'tiśaya iti paścādvakṣyate| ataścatvāri mahābhūtāni
na dravyasanti||caturmahābhūtaprajñaptivargo'ṣṭatriṃśaḥ39 caturmahābhūtadravyasattāvargaḥ(pṛ)
catvāri mahābhūtāni dravyasanti| kasmāt| abhidharma uktam| khakkhaṭalakṣaṇaḥ pṛthivīdhātuḥ
snehalakṣaṇo'bdhātuḥ ūṣmalakṣaṇastejodhātuḥ īraṇalakṣaṇo vāyudhāturiti| ataścatvāri
mahābhūtāni dravyasanti| rūpādi bhautikaṃ rūpaṃ caturbhyo mahābhūtebhyaḥ samutpadyate| na
prajñaptisan dharmaṃ janayati| khakkhaṭādinā ca catvāri mahābhūtāni nirucyante yat khakkhaṭaṃ
kharagataṃ sā pṛthivīti| tasmāt khakkhaṭādīni dravyamahābhūtāni| kiñca sūtre dvābhyāmākārābhyāmucyate
khakkhaṭaṃ kharagataṃ, snehaḥ snehagatam ityādi| ato jñāyate khakkhaṭaṃ
vastudharmaḥ kharagataṃ prajñaptidharma iti| evamanyānyapi mahābhūtāni| tasmāt khakkhaṭādīni
dravyamahābhūtāni| kharagatadharmastu vyavahārato mahābhūtam| ato'sti dvidhā mahābhūtaṃ
dravyarūpaṃ prajñaptirūpamiti| kiñcoktamabhidharme-saṃsthānāyatanaṃ pṛthivī, khakkhaṭalakṣaṇaḥ
pṛthivīdhāturiti| tathānyānyapi mahābhūtāni|sūtre cāha bhagavān-yaccakṣuṣi [māṃsa] piṇḍe
khakkhaṭaṃ kharagataṃ iyaṃ pṛthivī| yat snehaḥ snehagataṃ imā āpaḥ| yat ūṣma ūṣmagataṃ
idaṃ tejaḥ| māṃsapiṇḍaṃ pṛthivī iti| asmin māṃsapiṇḍe bhagavānāha santi catvāri mahābhūtāni
iti| khakkhaṭādīni dravyamahābhūtāni| tatsaṃsthānāni prajñaptimahābhūtānīti jñātavyam|
kiñca bhagavānnāvocat vāyorāśrayo'stīti| ato jñāyate vāyurdravyamahābhūtamiti|yadi kaścit
brūyāt catvāri mahābhūtāni prajñaptisantīti| tadā mahābhūtalakṣaṇāni vinirbhaktāni syuḥ|
yadi kharagataṃ pṛthivīti āpaḥ kharagatā iti tā api pṛthivī syuḥ| mṛtpiṇḍaḥ snehagata iti
so'pi āpaḥ syāt| yathā jvarapīḍitasya kāya utkampyate| taptaḥ kāya eva tejaḥ syāt| tanna yujyate|
ato na vaktuṃ śakyate kharagataṃ pṛthivī, khakkhaṭamātraṃ pṛthivīdhāturiti| tathānyāni
mahābhūtānyapi|sahajātatvāt catvāri mahābhūtāni avinirbhaktāni| yathoktaṃ sūtre yatkiñcidrūpaṃ
sarvaṃ tat caturmahābhūtakṛtamiti| catvāri mahābhūtāni dravyasantīti vaktustānyavinirbhaktāni
bhavanti| catvāri mahābhūtāni prajñaptisantīti vaktustāni vinirbhaktāni syuḥ|
kasmāt| khararūpādyāśrayāḥ snehādyāśrayebhyo vinirbhaktāḥ| tathā ca sati cakṣurmāsapiṇḍe
catvāri mahābhūtāni na syuḥ| tathā ca sūtravirodhaḥ| sūtrasyāvirodhaṃ kāmayānasya bhavataḥ
catvāri mahābhūtāni dravyāṇi bhavanti|yadbhavatā pūrvamuktam-tīrthikebhyaścatvāri mahābhūtānyavocaditi|
tadayuktam| kasmāt| sarve hi tīrthikā vadanti catvāri mahābhūtāni rūpādibhirekāni
yadi vonakānīti| vayantu vadāmaḥ spraṣṭavyāyatanaikadeśa ścatvāri mahābhūtānīti| ato'navadyam|
kiñca vayaṃ vadāmaḥ pratyakṣadṛṣṭāni khakkhaṭādīni caturmahābhūtāni na tu vaiśeṣikāṇāmiva
tānyapratyakṣadṛṣṭānyapi|yaduktaṃ bhavatā khakkhaṭaṃ kharagatamiti| tatra asti
dvidhāśrayārthaḥ| yathoktaṃ sūtre-rūpaṃ rūpādhikaraṇam iti| āha ca cittaṃ mahatāṃ dharmāṇāmāśraya
iti| asminnartha uktam khakkhaṭameva svaragataṃ na punardhamāntaramiti| tathā ca
ko doṣaḥ|laukikāḥ sarve śraddadhante yāvadaṣṭaguṇā āpa iti yadbhavato vacanaṃ tat vyavahārānuvartanamātrato
vadanti na dravyamahābhūtā [nuvartana]taḥ| kiñcoktaṃ bhavatā-upādāyadharmāḥ
sarve prajñaptyātmakā iti| nedaṃ yujyate| kasmāt| uktaṃ hi sūtre-yadi vā ṣaṭ sparśāyatanāni
yadi vā ṣaṭ sparśāyatanānyupādāya dharmā iti| kaścidbhikṣurbhagavantaṃ pṛcchati-ka
tat cakṣuriti| bhagavān pratyāha-cakṣu[rbhikṣo] catvāri mahāmūtānyupādāya rūpaprasāda iti|
evaṃ daśāyatanānyapi| yattu sāśrayaṃ sādhiṣṭhānakaṃ iti| na tathā vadāmaḥ| dharme dharmo
vartata iti mātraṃ vadāmaḥ|yadbhavānāha-khakkhaṭādayaḥ kimarthā bhavantīti kevalaṃ mahābhūtārthā
iti bhavanti iti prāpyate iti| khakkhaṭādayaḥ sārthakā yaduta khakkhaṭa lakṣaṇaṃ sandhatta
iti| ablakṣaṇaṃ snehayatīti| tejolakṣaṇaṃ paripācayatīti| vāyulakṣaṇam abhinirvartayatīti|
ataścatvāri mahābhūtāni dravyāṇi santi||caturmahābhūtadravyasattāvarga ekonacatvāriṃśaḥ40
tadaprāmāṇavargaḥatra pratibrūmaḥ| tadayuktam| catvāri mahābhūtāni prajñaptimātrāṇi|
yadyapyuktaṃ bhavatā abhidharma uktaṃ-khakkhaṭalakṣaṇaḥ pṛthivīdhātuḥ| ityādi| na tadyujyate|
kasmāt| bhagavān hi svayamāha-khakkhaṭaḥ kharagataśca pṛthivī iti| na khakkhaṭamātra[māha]|
ato nāyaṃ samyag hetuḥ|rūpādikaṃ caturbhyo mahābhūtebhyaḥ samutpadyata iti bhavaduktaṃ
na yujyate| kasmāt| rūpādiḥ karmakleśānnapānamaithunarāgādibhyaḥ samutpadyate| yathoktaṃ
sūtre-cakṣuḥ kimupādāya bhavati| karmopādāya bhavati| iti| kiñcāha-sukhāsaṅgasamudayādrūpasamudaya
iti| yathā cānando bhikṣuṇīśikṣaṇāya bhaginīmāha-ayaṃ kāyaḥ āhārasambhūtaḥ
tṛṣṇāsambhūto mānasambhūto maithunasambhūta iti| ato jñāyate rūpādi rna caturmahābhūtasambhūt
iti| (pṛ) yadyapi rūpādi karmasambhūtam| tathāpi catvāri mahābhūtāni ca aṃśena hetavaḥ
syuḥ| yathā karmavaśāt vrīhirbhavati| sa brīhirbījādyapekṣya ca prādurbhavati| tathā cakṣurādīnāṃ
karmasambhūtatve'pi catvāri mahābhūtāni aṃśato hetavo bhavanti| (u) kadācit kiñcidvastu
vināpi hetupratyayān utpadyate| yathā kalpāvasāne kalpādau ca mahatī vṛṣṭiḥ| tā āpaḥ
kasmātsambhavanti| devānāmabhīpsitamanusmaraṇamātrāllabhyeta| yathā dhyānaniṣaṇṇasya bhadantasya
cābhīpsitaṃ chandamanuvartate| asya ke pratyayāḥ| na[nu] karmamātram| yathā ca rūpasantānaḥ
vyucchidya punaḥ pratisandhīyate| yo'rūpadhātāvupapadya punā rūpadhātāvupapadyate|
rūpasyāsya kiṃ mūlam|(pṛ) kasmāt kiñcit karmamātrādutpadyate kiñcittu bāhyapratyayamapekṣyotpadyate|
(u) yaḥ sattvo'varakarmabalo bhavati| sa bījasāmagrīsāhāyyataḥ sādhayati| utkaṭakarmabalastu
na bāhyapratyayamapekṣate tathā dharmā api syuḥ| kecit sakarmakāḥ| kecit
sadharmakāḥ| keṣāñcidupapattyāyatanaṃ karmabalamātrāllabhyate| na bāhyapratyayamapekṣya|
hetupratyayāpekṣī vadet bījamaṅkurādīnāṃ heturiti|kasmāducyate khakkhaṭādimupādāya [rūpādi]rutpadyate|
kenārthena khakkhaṭādito rūpādirutpadyate na rūpāditaḥ khakkhaṭādiḥ| tayośca
sahajātatvāt kathamucyate khakkhaṭādimupādāya rūpādirbhavati| na rūpādimupādāya khakkhaṭādiriti|
nahyekakālīnaryordharmayoranyonyahetutvaṃ bhavati| yathā śṛṅgadvayaṃ yugapajjāyamānam|
na vaktuṃ śakyaṃ vāmadakṣiṇe hetū iti|(pṛ) yathā pradīpaprakāśayorekakālikayorapi pradīpamupādāya
prakāśa ityucyate| na prakāśamupādāya pradīpa iti| tathedamapi| (u) pradīpo na
prakāśādanyaḥ| pradīpo hi rūpaṃ prakāśa iti dharmadvayasamavāyātmakaḥ| rūpameva prakāśa iti
na pradīpaḥ pṛthagbhavati| evamasya dṛṣṭāntasya tathyaṃ na cintitavānasi| (pṛ) prakāśaḥ
pradipādanyatra gacchatīti anyaḥ syāt| (u) nānyatra gacchati| idaṃ prakāśarūpaṃ pradīpa eva
pratyakṣamupalabhyate| yadyanyatra gacchati| pradīpaṃ vihāyāpyupalabhyeta| na tūpalabhyate
vastutaḥ| tadrūpaṃ na pradīpādanyaditi jñātavyam|(pṛ) yugapajjāyamānayorapi dharmayorhetuphalabhāvo'sti|
yathā sapratidhe vijñānasya cakṣūrūpaṃ hetupratyayo bhavati| na tu cakṣūrūpasya
vijñānam| (u) na yujyate| cakṣurvijñānasya pūrvacittaṃ hetuḥ cakṣūrūpaṃ pratyayaḥ|
pūrvaniruddhaṃ cittaṃ hetuḥ iti kathaṃ yugapajjāyamānaṃ bhavati| yo dharmo yaṃ hetumanuvartyotpadyate
sa tasya hetuḥ| yaccittaṃ yadindriyāṇyupādāya bhavati sa tadupādāya dharmaḥ|atha
catvāri mahābhūtānyeva [na] rūpakarāṇi| [sarūpa] hetusambhūtatvāt| pratyakṣamupalabhāmaḥ
khalu loke vastūni sarūpahetorjāyamānāni| yathā sāleśśālirbhavati, yavādyavaḥ| evaṃ pṛthivītaḥ
pṛthivī bhavati nābādayaḥ| evaṃ rūpādrūpaṃ bhavati ityevamādi|(pṛ) dṛśyate sa kiñcidvastu
asarūpahetorjāyata iti| yathā vyākīrṇagopurīṣakūṭe kṛmirjāyate| śṛṅgakūṭe tṛṇaṃ prarohati|
(u) na vayaṃ vadāmaḥ asarūpahetorna jāyata iti| kintu sarūpahetau ca sati jāyata
iti vadāmaḥ| tasmāducyate rūpādibhyo rūpādayo jāyante na caturmahābhūtebhya eva jāyanta iti|
ato nābadhāraṇaṃ bhavati rūpādayaścaturmahābhūtebhya eva jāyanta iti|khakkhaṭādinā catvāri
mahābhūtāni nirūpyanta iti yadavocadbhavān| tadayuktam| kasmāt| niyataiḥ khakkhāṭādilakṣaṇaiḥ
catvāraḥ saṅghātā vibhaktavyāḥ| saukumāryādestu aniyataḥ kadācit khakkhaṭabahule
saṅghāte vartate| kadācitsnehabahule saṅghāte vartate| ato nānena [saukumāryādinā] saṅghātā
vibhaktavyāḥ| tathānyairapi| khakkhaṭādīnāṃ sparśaviśeṣāḥ saukumāryādaya ucyante| kimiti|
yadi snehena utpattisvabhāvenāpi sukumārasūkṣmaślakṣṇāni bhavanti| khakkhaṭalakṣaṇabahulatvāt
khakkhaṭaṃ kharamaudārikaṃ karkaśamityevamādi bhavati| ataḥ khakkhaṭādimātreṇa catvāraḥ
saṅghātā vibhajyante| yathoktaṃ sūtre-khakkhaṭā [di]gatānīti caturṇāṃ mahābhūtānāṃ vibhāgā
nirdiśyanta iti| ato jñāyate khakkhaṭagatadharmaḥ pṛthivīdhātuḥ na tu khakkhaṭamātralakṣaṇa
iti| tasmāt khakkhaṭalakṣaṇaṃ pṛthivīprasādhanaheturityucyate| pṛthivīprasādhane ca
khakkhaṭatvaṃ pradhānahetuḥ| ataḥ pṛthakkṛtyocyate| tathānyāni lakṣaṇānyapi [vaktavyāni]|
saṃjñākriyāyai yat kiñcan khakkhaṭaṃ kharagataṃ sarvaṃ tat pṛthividhātuḥ| kecidvadanti kevalaṃ
khakkhaṭalakṣaṇaṃ pṛthivīdhāturiti| tatpratyākhyānāya bhagavānāha-khakkhaṭaṃ kharagataṃ
pṛthivīdhāturiti| anyadapyevam| khakkhaṭalakṣaṇasaṅghāte khakkhaṭasya bāhulyāt dvidhā'sti
vyavahāraḥ| sarveṣu saṅghāteṣu khakkhaṭādisparśāḥ santi| yat khakkhaṭaṃ kharagataṃ sa
pṛthivīdhātuḥ| yat snigdhaṃ snigdhagataṃ sa āpodhātuḥ| yat uṣṇaṃ uṣṇagataṃ sa tejodhātuḥ|
khakkhaṭaṃ pṛthivīprasādhanasya pradhānaheturityatastatra pṛthivīti nāma| prajñaptitaḥ prasiddhe
hetau prajñaptitaḥ saṃjñā bhavati yathā vadanti-paśyāmyahaṃ vṛkṣasya chettāraṃ puruṣamiti|dvābhyāmākārābhyāmiti
yadavocaḥ| tadayuktam| yadi vyavahārabhaṅgīmanusṛtya tattvaṃ
bhavati| tadā dvādaśāyatanādīni tattvāni na syuḥ| ataścakṣuḥ pratītya rūpañcotpadyate cakṣurvijñānamitīdamatattvaṃ
syāt| vyavahārabhaṅgayā abhāvāt| idañca mithyāśāstraṃ syāt| kiñca
tathāgate tejovatī samādhimupasampanne tatkāyā dvividhāni jvālārūpāṇi niścaranti| tatra kimitti
tejo dhāturna bhavati| rūpādīnā tejaḥ sidhyati natūṣmamātralakṣaṇataḥ| kiñcāha bhagavān-kāyo'yaṃ
karaṇḍaka iti| tatra nakhalomakeśādayaḥ samṛddhāḥ santi| yathoktaṃ sūtre-santi
kāye'smin nakhalomakeśādaya iti| ato nakhalomakeśādayaḥ pṛthivīdhātuḥ| na hi dhatuvādo'stīti
dravyadharmo bhavati| uktañcabīja sūtre yataḥ pṛthivīdhātuḥ syāt nābdhātuḥ na bījāni
vṛddhiṃ [virūḍhiṃ vipulatā] māpadyanta iti| tatra kiṃ pṛthivīdhātuḥ yaduta prajñaptitaḥ kṣetram,
na tu khakkhaṭamātralakṣaṇam| āpo'pi prajñaptitaḥ na snehamātralakṣaṇam| ekasya dharmasya
dravyatvaṃ prajñaptitvamiti dviprakāro'pi nopalabhyate| kasmāt, rūpādīni dravyāṇi|
cakṣurādīni prajñaptitaḥ santi| mahābhūtāni tu dravyataśca prajñaptitaśca santīdaṃ mithyāśāstram|
ṣaḍdhātu sūtre ca bhagavānāha-keśalomanakhādīni pṛthivīdhāturiti| hastipadopamasūtre
coktam-keśā lomā nakhā ityādīni ayamucyate pṛthivīdhāturiti| kenārthena dhāturdravyaṃ
na prajñaptirityucyate| na ca so'rthaḥ sūtrārūḍhaḥ|yadavādīḥ bhagavānāha-yaccakṣurmāsapiṇḍe
khakkhaṭaṃ kharagataṃ iyaṃ pṛthivī ityādi| vacanenānena bhagavān pradarśayati pañcendriyāṇi
catvāri mahābhūtānyupādāya bhavanti iti| kecidvadanti ahaṅkārasambhūtamindriyamiti| kecidvadanti
mahābhūtavyatiriktamindriyamastīti| kecidvadanti indriyāṇi nānāsvabhāvajāni yaduta
pṛthivīmahābhūtāt sambhūtaṃ ghrāṇamityādi| tatpratyākhyānāya bhagavānāha-cakṣurādīndriyāṇi
caturmahābhūtasamavāyātmakāni śūnyānyavastūni iti| vikalpaḥ prajñapterhetuṃ pratyayaṃ
sādhayati| [sā] prajñaptirapi nāsti| asmin māṃsapiṇḍe santi catvāro bhāgāḥ khakkhaṭaṃ kharagatamityādi
vacanena bhagavān pradarśayati sarvapadārthāḥ caturmahābhūtasambhūtā iti|bhagavānnāvocat-dvayorāśrayo'stītyato
dravyamahābhūtaṃ [vāyu]riti yadavocaḥ| tadayuktam| kasmāt|
vāyorlaghutvaṃ viśiṣṭaṃ lakṣaṇaṃ na laghugatadharmaḥ| pṛthivyādīnāṃ khakkhaṭagatadharmādayo
viśiṣṭāḥ vāyostu na tathā| laghugatadharmaścālpa iti nāvocat| yadavādīḥ catvāri mahābhūtāni
prajñaptisantīti vaktuḥ tanmahābhūtalakṣaṇāni vinirbhaktāni syuriti| tadayuktam| yat
khakkhaṭaṃ kharagataṃ caturmahābhūtasambhūtaṃ [sa] pṛthivīdhātuḥ| na tūcyate'nyadvastu
lakṣaṇasyāśraya iti| yo dharmo lakṣaṇādanya na sa āśrayaḥ| ayameva lakṣaṇasya [a]vinirbhāgaḥ|
(pṛ) yadutpadyamānaṃ na sa āśrayo bhavati| āśrayo hi [yat]anyadvastu [tat] āśrayatāmupayāti|
(u) āśraya iti saṃjñāyate nānyadvastu lakṣaṇasyāśraya iti| utpadyamānasya pravibhāgāt|
yathā vadanti ākāśaṃ sarvagāmīti| vastutastu nāsti tat yadgacchati|yaduktaṃ bhavatā catvāri
mahābhūtāni sahajātānīti| tadayuktam| yathā ātape kevalaṃ rūpayuktaḥ sparśa upalabhyate
nānye dharmaḥ| candrikāyāṃ kevalaṃ rūpayuktaḥ śītasparśa upalabhyate nānye dharmāḥ| tasmānna
sarveṣu padārtheṣu caturmahābhūtāni santi| tadyathā kiñcidvastu nīrasaṃ yathā suvarṇavajrādi|
kiñcidvastu nirgandhaṃ yathā suvarṇarajatādi| kiñcidvastu nīrūpaṃ yathā gṛha[prāsāda]dharma|
kiñcidvastu nirūṣma yathā candra[kānta]ādi| kiñcidvastu niśśītam yathā teja
ādi| kiñcidvastu īraṇalakṣaṇaṃ yathā vāyvādi| kiñcidvastu nirīraṇaṃ yathā pāṣāṇaghaṇḍaḥ| evaṃ
kiñcidvastu niṣkarkaśam| kiñcinnisneham| kiñcinnirūṣma| kiñcinnirīraṇam| ataścatvāri mahābhūtāni
nāvinirbhāgavartīni|(pṛ) bāhyaiḥ kāraṇairmahābhūtānāṃ svabhāva āvirbhavati| yathā
suvarṇapāṣāṇādau dravalakṣaṇaṃ teja apekṣyāvirbhavati| apsu kāṭhinyalakṣaṇa atiśaityamupādāyodbhavati|
vāyau śītoṣmalakṣaṇa aptejasī upādāyodbhavati| tṛṇavṛkṣeṣu īraṇalakṣaṇaṃ vāyuṃ
prāpyodbhavati| tasmāt pūrvavartinaḥ svabhāvāḥ pratyayamapekṣodbhavanti| ataścatvāri
mahābhūtāni na vinirbhāgalābhina iti jñāyate| yadi purvamasan [sa] svabhāvaḥ| kathamudbhavet|
(u) tathā cet vāyau kadācidgandho'stīti gandho vāyugataḥ syāt| yathā vāsitatailagandhastailagataḥ|
natvidaṃ yujyate| na hi mahābhūtebhyo bhautikaṃ rūpamutpadyate| yathā snehāt
sneho bhavati| tathā rūpādrūpaṃ bhavati| yadi [tāni] avinirbhāgavartīni| tadā satkāryaṃ syāt|
yathā kanyāyāṃ putraḥ anne'medhyādiḥ| na vayaṃ brūmaḥ satkāryam| yadyapi nāsti payasi
dadhi| tathāpi dadhi payasa utpadyate| evaṃ kiṃ saṃjñānusmaraṇavikalpena yaduta catvāri mahābhūtāni
sahajātāni apṛthagbhāgavartīnīti||tadapramāṇavargaścatvāriṃśaḥ41 pūrvatanasiddhāntaprakāśanavargaḥpūrvaṃ
yadavādīḥ-na vayaṃ brūmaḥ catvāri mahābhūtāni rūpādibhirekāni yadi
vānekāni ityato'navadyam iti| tadayuktam| kasmāt| tīrthikāḥ sarve siṣādhayiṣantītyata ścaturṇāṃ
mahābhūtānāmekatvanānātve udāharanti| ato bhagavān prajñaptau catarṇāṃ mahābhūtānāmudāhṛtatvāt
teṣāmarthamupadiśati| tathā no cet na brūyāt| laukikāḥ svabhāvataḥ pṛthivyādimahābhūtāni
jānanto'pi na vidanti [teṣāṃ] vastubhāvam| ata upadeśaṃ karoti| nopadiśati hastādi|
yadi khakkhaṭādibhiścatvāri mahābhūtāni bhavanti iti| ka upakāro bhavet|asti dvidhā
āśrayārtha ityuktvā mahābhūtāni dravyāṇīti yadavocaḥ| tatra na pratīmo-ayamāśrayārthaḥ, [ta]danyo
yaḥ sa prajñaptisan iti| [aṣṭaguṇā āpa iti] vyavahārānuvartanato vadanti na tu dravyamahābhūtā[nuvartana]ta
iti yadvacanaṃ tadayuktam| kasmāt| yadi vā pravacane yadi vā loke
na hetupratyayairvinā rūpādiṣu caturmahābhūta saṃjñāṃ kurvanti| yathā loke vadanti paśyāmyahaṃ
puruṣamiti| rūpādiṣu hi puruṣa iti saṃjñā na hetupratyayairvinā bhavati| yo vināpi
sudṛḍhahetupratyayaiḥ saṃjñāṃ karoti so'śvaṃ dṛṣṭvā puruṣa ityāhvayet| vastutastu na tathā|
kasmācchabde pṛthivīti na vadanti| laukikāḥ sadā [pṛthag] vadanti pṛthivīti śabda iti| na
kadācidapi vadanti śabdaḥ pṛthivīti| yo vinā sudṛḍhahetupratyayaiḥ saṃjñāṃ karoti| sa śabdaṃ
pṛthivīti āhvayet| vastutastu na tathā| tasmādrūpādayaścatvāro dharmā [eva] pṛthivī|
pṛthivībhāge['pi] pṛthivīti saṃjñā bhavati| yathārūpamidaṃ prajñapterhetuṃ sādhayati tatra
puruṣa iti saṃjñā| vṛkṣeṣu vanamiti saṃjñā| bhikṣuṣu saṅgha iti saṃjñā| evaṃ rūpādiṣu dharmeṣu
catvāri mahābhūtānīti saṃjñāṃ vadanti|yadavocaḥ-yadi vā ṣaṭ sparśāyatanāni yadi vā ṣaṭ
sparśāyatanānyupādāya siddhā [dharmā] iti| nedaṃ sūtraṃ yuktam| yathā bhavatāṃ śāsane bhautikaṃ
rūpaṃ na kasyacijjanakam| tathā mama śāsane'pi prajñaptau na [tat]kasyacit janyam|
ata idaṃ sūtraṃ na bhavet| asti cettasyārtho'nyathayitavyaḥ| yadavādīḥ-catvāri mahābhūtānyupādāya
bhautiko rūpaprasādaḥ cakṣuriti| tadayuktam| caturṇāṃ mahābhūtānāṃ samavāyaḥ prajñaptau
cakṣurityucyate| prajñaptisanti catvāri mahābhūtāni rūpam| tadrūpaprasādaścakṣuḥ|
yadyupyuktaṃ bhavatā dharme dharmo vartate nirāśrayo niradhiṣṭhātā ceti| [tatra yo dharmaḥ]
sa evāśrayaḥ adhiṣṭhātā ca| yena vartate sa āśrayaḥ| yasmin dharme tiṣṭhati so'dhiṣṭhātā|
yadavocaḥ-khakkhaṭalakṣaṇaṃ “saṃghatta” ityādi| nedaṃ yujyate| na khakkhaṭalakṣaṇaṃ kevalaṃ
dhatte| api tu hetupratyayasāmagrīñcāpekṣate| tathānyānyapi| tasmāccatvāri mahābhūtāni
prajñaptisanti||pūrvatanasiddhāntaprakāśanavargaṃ ekacatvāriṃśaḥ|42 khakkhaṭalakṣaṇāsattāvargaḥ(pṛ)
yadāha bhavān-khakkhaṭabahulo rūpādi [samavāyaḥ] pṛthivīmahābhūtamityataḥ pṛthivyādayaḥ
prajñaptisanta iti| nedaṃ yujyate| kasmāt| khakkhaṭadharma eva nāsti| kiṃ punaḥ prajñaptisatī
pṛthivī|

yo mṛtpiṇḍaḥ khakkhaṭaḥ sa eva [kadācit] mṛduḥ| ato jñāyate khakkhaṭalakṣaṇamaniyatamiti|

alpatarakāraṇena ca khakkhaṭabuddhirbhavati| aṇūnāṃ viśliṣṭasamavāye mṛduriti buddhirbhavati|
saṃśliṣṭasamavāye khakkhaṭamiti| ato'niyatam|

nahyekasmin dharme sparśadvayaṃ bhavati| yena khakkhaṭaḥ kāyaḥ mṛduḥ kāya iti buddhirbhavet|
ato'niyataṃ khakkhaṭalakṣaṇam|

aniyatā khakkhaṭatā mṛdutā cānyonyamapekṣyāsti| yathā kambalamapekṣya paṭaṃ mṛdu bhavati| paṭamapekṣya
kambalaṃ karkaśaṃ bhavati| na hi [tāttviakaḥ] sparśadharmaḥ anyonyamapekṣyāsti|

suvarṇapāṣāṇe cakṣuṣā draṣṭurjñāyate idaṃ khakkhaṭamiti| na hi sparśaścakṣuṣopalabhyate| ato
nāsti khakkhaṭatā| anenaiva kāraṇena mṛdvādayaḥ sparśā api na santi||khakkhaṭalakṣaṇāsattāvargo
dvipaṃñcāśaḥ|43 khakkhaṭalakṣaṇasattāvargaḥatrocyate| dravyasat khakkhaṭalakṣaṇam|
yadyapyāha bhavān-yo mṛtpiṇḍaḥ khakkhaṭaḥ sa eva [kadācit] mṛduriti

| tadayuktam| kasmāt| nahyastyasmākaṃ dravyato mṛtpiṇḍaḥ| bahūnāṃ dharmāṇāṃ kalāpaḥ prajñaptyā
mṛtpiṇḍa ityucyate| alpatarakāraṇena ca khakkhaṭabuddhirbhavatīti yadavocaḥ

| na tadyujyate| mama saṃśliṣṭasaṃṅghātāṇuṣu idaṃ khakkhaṭalakṣaṇaṃ labhyata iti asti khakkhaṭatā|
asaṃśliṣṭeṣu tanmṛdulakṣaṇaṃ labhyate, ityato nāsti doṣaḥ| yo dharma upalabhyate| sa
evāstītyucyate| yadapyuktaṃ-nahyekasmin dharme sparśadvayamastīti

| tadayuktam| upalabhyante kilāsmābhiḥ ekasminneva dharme bahavaḥ sparśāḥ khakkhaṭo'pi mṛdurapīti|
yadapyuktam-khakkhaṭatā mṛdutā cānyonyamapekṣata iti nāsti niyateti

tannayujyate| yathā hrasvadīrghatvādi anyonyamapekṣyāpyasti| yathā sitopalārasamāsvādayiturasitopalārasaḥ
kaṭurbhavati| harītakīrasamāsvādayiturasitopalāraso madhuro bhavati| yadyanyonyāpekṣaṇānnāsti|
tadā rasa eva na syāt| (pṛ) asitopalāyāṃ dvividho'sti rasaḥ madhuraḥ kaṭuriti|
(u) [tarhi]paṭe'pi dvau sparśau staḥ khakkhaṭo mṛduśceti|pāṣāṇadarśane khakkhaṭatā
jñāyata iti yaduktam| tadayuktam| na hi cakṣuṣā jñeyā khakkhaṭatā| sparśapūrvakamanumīyate|
yathāgniṃ dṛṣṭvā ūṣma jñāyate iti noṣma dṛśyaṃ bhavati| yathā puruṣaḥ kambalaṃ dṛṣṭvā saṃśete
kimidaṃ kaṭhinaṃ kiṃ vā mṛdu iti| ataḥ sparśo na cakṣuṣā dṛśyaḥ| ataḥ santi khakkhaṭādayaḥ
sparśāḥ|atha khakkhaṭādayo dravyasantaḥ| kasmāt| vikalpacittasyotpādakatvāt| yadi
nāsti khakkhaṭatā| tadā kiṃ vikalpyeta| khakkhaṭaḥ [sva] cittasya pratyayaṃ karoti| yatra
takṣṇādi karmāntaraṃ kriyate| mṛdusnidghalakṣaṇaviruddhaṃ yat tat khakkhaṭamityucyate| sandhāraṇasya
pratyayatvāt khakkhaṭam| karādīn pratihantīti khakkhaṭam| pratyakṣataḥ khalu jānīma
idaṃ khakkhaṭamiti| pratyakṣaparijñāte ca vastuni na hetupratyayāpekṣāsti| loke tadvastu
khakkhaṭamityākhyāyate| tathānyānyapi| ato jñāyate'sti khakkhaṭamiti||khakkhaṭalakṣaṇasattāvargastricatvāriṃśaḥ|44
caturmahābhūtalakṣaṇavargaḥ(pṛ) asti khakkhaṭadharma iti jñātamevāsmābhiḥ|
parantu paśyāmastapte suvarṇe dravatvam| āpo ghanībhūtāḥ karakāḥ| kimidaṃ suvarṇaṃ
khakkhaṭatvāt pārthivam| kiṃ vā dravatvādāpyam| (u) asti pratyekaṃ svalakṣaṇam| yo
dharmaḥ khakkhaṭaḥ kharagataḥ sa pṛthivīdhātuḥ| yaḥ snigdhaḥ snigdhagataḥ so'bdhātuḥ| (pṛ)
suvarṇaṃ khakkhaṭaṃ sat [tejaso yogāt] dravībhavati| āpaḥ snigdhā atiśaityāt karakā bhāvanti
iti kathaṃ mahābhūtāni na svalakṣaṇaṃ jahati| yathāha sūtram-caturṇāṃ mahābhūtānāṃ lakṣaṇaṃ
kadācit vikāryaṃ catvāraḥ śrāddhā nānyathopalabhyante| iti| (u) nāsmākaṃ khakkhaṭato
dravo bhavati| snigdhaṃ vā khakkhaṭaṃ bhavati| kintu khakkhaṭo dravasya hetuṃ karoti| snigdhañca
khakkhaṭasya hetuṃ karoti| ato na jahāti svalakṣaṇam|(pṛ) abhidharma uktam-apāṃ lakṣaṇaṃ
sneha iti| kecidvadanti drava apāṃ lakṣaṇamiti| uktaṃ sūtre-syandanamapāṃ lakṣaṇamiti|
kiṃ pāramārthikaṃ tattvam| (u) dravasnehasyandanāni apāṃ nāmāntarāṇi| (pṛ) apāṃ karma
dravaścakṣuṣā dṛśyamāno dharmaḥ| ato drava eva [lakṣaṇam] na tu snehaḥ syandanaṃ vā| (u) snehasyandanābhyāṃ
dravo bhavati| snigdhaṃ hi adhomukhaṃ yāti| ato dravaḥ syandaḥ| snehasyandau
cāpāṃ lakṣaṇam| dravastu apāṃ karma|(pṛ) laghusamudīraṇatvaṃ vāyorlakṣaṇamuktam| [tatra]
laghutvamanyat samudīraṇatvamanyat| laghutvaṃ sparśāyatanasaṅgṛhītam| samudīraṇatvaṃ rūpāyatanasaṅgṛhītam|
kimidānīṃ vāyurdharmadvayātmakaḥ sambhavati| (u) laghutvaṃ vāyorlakṣaṇam|
samudīraṇatvaṃ vāyoḥ karma| karmaṇā saṃyujya [lakṣaṇa]muktam| (pṛ) nāsti samudīraṇalakṣaṇam|
sarvadharmāṇāṃ kṣaṇikatvāt| nānyatra prāptirasti| anyatra prāptirhi samudīraṇamucyate|
prāptigamanasamudīraṇānāmekārthatvāt| (u) karmeti kevalaṃ lokasatyato vadāmaḥ na tu paramārthataḥ
laghudharmamupādāya deśāntare jananadharmaḥ karmeti saṃjñāṃ labhate| tasminneva
samaye gacchatītyucyate| (pṛ) laghutvamaniyatalakṣaṇam| kasmāt| anyonyamapekṣya satvāt|
yathā daśapalaṃ vastu viṃśatipalavastvapekṣya laghu pañcapalavastvapekṣa tu guru| (u) gurutvaparimāṇadharmaścittādi
dharmamupādāya anyonyamapekṣya cāsti| yathā kaściddharmaḥ anyamapekṣya
dīrghaḥ| kaścittu dharmo'nyamapekṣya hrasvaḥ| sāmānyalakṣaṇantu [yat] cittamupādāyāsti
tadeva lakṣaṇam| yadi laghutvadharmo'nyonyāpekṣitatvānnāsti| etadādyapi na syāt| na tu
tadyujyate| ato'nyonyāpekṣikatvaṃ na samyagdhetuḥ|kiñca laghutvaṃ nānyonyāpekṣaṇādasti|
kintu atulyamasti| atulyaṃ vastu yathā dṛtimadhyagato vāyuḥ| ato nāpekṣyāsti| kevalaṃ gurutvadharma
āpekṣikaḥ| vigatagurukaṃ vastu atulyam| (pṛ) yadyatulyaṃ vastu laghu ityucyate|
gurutvavarjitā anye rūpādayo dharmā atulyatvāt laghavaḥ syuḥ| tattu na yujyate| ato bhavaduktaṃ
na laghulakṣaṇama| (u) na vayamaṅgīkurmo rūpādīn vihāya dharmāntaraṃ guru bhavatīti|
rūpādaya eva dharmāḥ kecit tulyasvabhāvā utpadyante| yathā khakkhaṭamakhakkhaṭaṃ balamabalaṃ
navaṃ purāṇamupacitamanucitaṃ kṣīṇamakṣīṇaṃ sthūlaṃ sūkṣmam ityādayaḥ| te'pi na rūpādīn
vihāya santi| evaṃ gurulakṣaṇamapi| ayaṃ rūpādisaṅghāto yadi pārthiva āpyo vā| tadā tulyo
bhavet| yadi vāyavīyastaijaso vā| tadā na tulyaḥ syāt|(pṛ) yadi gurutvadharmo na rūpādīn
vihāyāsti| laghatvamapi rūpādīn vihāyana syāt| (u) satyamevam| rūpādīn vihāya nāsti pṛthag
laghutvam| kintu rūpādigaṇakalāpo laghurbhavati| (pṛ) maivam| gurulaghutvavikalpo'vaśyaṃ
kāyendriyeṇeṣyata ityato na gururlaghuḥ rūpādisaṅghātaḥ| (u) te ca khakkhaṭādayaḥ kadācit
cakṣuṣā kadācit śrotrādīnā vikalpyante| te ca khakkhaṭādayaḥ padārthā na rūpādīn vihāya santi|
tathā gururlaghurapi| [tatra] yadyapi kāyendriyaṃ vyāpriyate| na [tāvatā] punastat lakṣaṇāntaraṃ
bhavati| na ca kāyendriyamaspṛśya kāyavijñaptimutpādayati| idaṃ gurutvalakṣaṇaṃ
kāyenāspṛṣṭamapi [tasya] vijñaptimutpādayati| yathā gurudravye dravyāntargatāpekṣayāpi
tadgurutvaṃ jñāyate| (pṛ) na tasmin samaye jñāyata idaṃ gurulakṣaṇamiti| (u) yathā parihitavastraḥ
puruṣo'spṛṣṭo'pi jñāyate [ayaṃ] balavān abalavān iti| tathā gururlaghurapi| kasmāt|
vividhebhyaḥ sparśebhyo vividhāḥ kāyavijñaptayo bhavanti| yathā kadācidāvedhapīḍanābhyāṃ
kaṭhinasukumāra [sparśa] vijñaptirjāyate| kadācidutkṣepaṇakampanābhyāṃ gurulaghuvijñaptirjāyate|
kadācidādānasaṃsparśābhyāṃ dṛḍhabalbajavijñaptirbhavati| kadācit saṃsparśapratighātābhyāṃ
śītoṣṇavijñaptirbhavati| kadācinmārjanaparāmarśābhyāṃ karkaśaślakṣṇavijñaptirbhavati|
kadācidabhiṣavasaṃmardābhyāṃ balīyastundilavijñaptirbhavati| chedanavedhanābhyāṃ daṇḍāghātena
vā dhātvantaravijñaptirbhavati| kecitsparśāḥ sadākāyagatāḥ na śītoṣṇādivat bāhyamapekṣyāgāminaḥ
yaduta praśrabdhisukhaṃ styānaprakarṣaḥ astyānaprakarṣaḥ rogo viśeṣovā kāyataikṣṇyaṃ
kāyamāndyam ālasyagurutā mūrchā unmādaḥ pakṣavāyujṛmbhaṇabubhukṣāparitarṣaṇaparitarpaṇasukhāsukhalolupatājaḍatādayaḥ
sparśāḥ| [te] pratyekaṃ pṛthak pṛthagvijñaptijanakāḥ|(pṛ)
yat gurulaghulakṣaṇaṃ sa rūpādisaṅghāta eva| kathaṃ tadrūpādīnāṃ kāyavijñaptiṃ prati
pratyayatvam| (u) na rūpādisaṅghātasya kāyavijñaptiṃ prati pratyayanavyāpāraḥ| kevalaṃ tadavayavasparśaḥ
kāyavijñaptiṃ prati pratyayaḥ| yathā khakkhaṭākhakkhaṭatvādayo rūpādisaṅghātavartino'pi
cakṣuṣā dṛṣṭvā jñātuṃ śakyante| yathā ca praśrabdhisukhādayo rūpādisaṅghātātmakakāyenāpi
vijñāya vikalpyante| tathedamapi|yadi gururlaghuḥ sparśamātram [ityabhyupagamyate]
ko doṣaḥ kimanayā rūpādisaṅghātavikalpakriyayā| (u) yathā laukikā vadanti pratnadhānyaṃ
pūtidhānyamiti| idaṃ pratnapūtila kṣaṇaṃ rūpādibhyo'nyat syāt| vastutastu na tathā| rūpādīnāṃ
prāthamika utpādaḥ pratnamityucyate| yadīdaṃ pratnalakṣaṇaṃ rūpādisaṅghāta eva| kathaṃ
gurulakṣaṇaṃ na tathā| (pṛ) yadi laghugurvādayo rūpādisaṅghātā eva| laghulakṣaṇañca vāyau
tejasi ca vartate| tadā laghutvabahulo rūpādisaṅghāto vāyuḥ syāt| tathā cetteja eva vāyuḥ
syāt| (u) yatna [ya]llakṣaṇabāhulyaṃ [tasya] tanmahābhūtamiti nāma| tejasi laghūṣmalakṣaṇañcāsti|
ūṣmabahulamityatasteja ityucyate| na tu laghutvabāhulyādvāyurbhavati| vāyau laghutvamātramasti|
na tūṣma| ato laghumātreṇākhyā bhavati| nāsmākaṃ laghumātreṇa vāyurbhavati|
kiṃntu yo laghuḥ san samudīraṇasya hetuṃ karoti| sa vāyurityucyate| yathoktaṃ sūtre-laghusamudīraṇalakṣaṇo
vāyuriti| tatra laghutvaṃ vāyorlakṣaṇaṃ samudīraṇatvaṃ vāyoḥ karma|(pṛ)
vāyuḥ parvatamapi avamūrdhayati| yadi| laghudravyam| kathaṃ tathā kuryāt| (u) vāyuḥ sthūlaḥ
san baliṣṭho bhavati| tathā prabhāvakṣamo bhavati| yathā kadācidvāyuralpakaṃ tṛṇaṃ kampayati|
kadācitparvatamunmūlayati| īdṛśaṃ vāyoḥ karmeti jñātavyam|(pṛ) pṛthivyādimahābhūtāni
kimaviśeṣeṇa rūparasagandhasparśasaṅghātāḥ| (u) nāsti niyamaḥ| yathā pṛthivyāṃ santi rūparasagandhasparśāḥ|
kadācit kevalaṃ rūpasparśau staḥ yathā suvarṇajatādiṣu| apsu kadācit
rūparasagandhasparśāḥ santi| kadācit trayo rūparasasparśāḥ santi tejasi kadācit rūparasagandhasparśāḥ
santi| kadācit trayo rūpagandhasparśāḥ santi| kadācitkevalaṃ rūpasparśau staḥ|
ato nāsti niyamaḥ|(pṛ) vāyoḥ sparśaḥ kīdṛśaḥ| (u) śītoṣṇakaṭhinasukumārādayaḥ sparśāḥ yanmahābhūtasantatāvavinirbhāgavartinaḥ
tasya mahābhūtasya sparśā iti jñātavyam| (pṛ) bhiṣajo
vadanti vāyurūpaṃ kṛṣṇamiti| kiṃ pāramārthikam| (u) vāyuḥ kṛṣṇarūpasya hetuḥ| yathā vātarogiṇo
mukhe tiktaraso'stīti na sa bhiṣagvavati vāyau raso'stīti| tadā vāyū rasasya heturiti
bhavati| (pṛ) kecidvadanti vāyuḥ śīto na tu laghuriti| kiṃ paramārthikam| (u) nāsti yaḥ
śītaḥ sa vāyuriti| yathā himaṃ śītaṃ sat na vāyurbhavati| vāyuśaityañcānyat| kasmāt| yathoṣṇavāyuranuṣṇāśītavāyuśca
vāyurityākhyāyate| ato laghutvāśrayaḥ saṅghāto vāyurbhavati| kiñca
rūparahitasparśādidharmajanano vāyuḥ| na tu [yat] śītaṃ [sa] vāyuḥ|(pṛ) vāyu rūparasavattve
ko doṣaḥ| (u) vāyau rūparasau nopalabhyete| sattve'pi saukṣmyānnopalabhyata iti vaktuścitta
eva saṃjñānusmaraṇavikalpaḥ syāt yaduta vāyau rūparasau sta iti| natvidaṃ yujyate|
na hi vayaṃ vadāmaḥ satkāryam| tasmāt yatphala upalabhyate nāvaśyaṃ taddhetau pūrvamasti|
ayaṃ caturṇāṃ mahābhūtānāṃ paramārthaḥ siddhaḥ||caturmahābhūtalakṣaṇavargaścatuścatvāriṃśaḥ|45
indriyaprajñaptivargaḥ(pṛ) cakṣurādīnīndriyāṇi kiṃ caturmahābhūtaiḥ sahaikāni utānyāni|
(u) karmataścatvāri mahābhūtāni pratītya cakṣurādīnīndriyāṇi bhavanti| ataścaturmahābhūtebhyo
nānyāni| cakṣurvikalpayan bhagavānevaṃ vacanamāha yaccakṣuṣi māṃsapiṇḍe khakkhaṭaṃ
kharagataṃ sa pṛthivīdhāturiti| kasmāt| khakkhaṭādivikalpamātraṃ, na punaranyadasti cakṣuḥ|
bhagavān cakṣuḥ śūnyamiti janānāṃ jijñāpayiṣayaivedṛśaṃ vacanamāha| tathā no cet cakṣuṣi
khakkhaṭādikamanyadasti khakkhaṭādau vā anyadāsti cakṣuḥ [iti]khakkhaṭādīnāṃ vikalpe'pi
nāsti kaścanopakāraḥ| ataḥ sarvāṇīndriyāṇi na caturmahābhūtebhyo'nyāni| ṣaḍdhātusūtre coktaṃ-ṣaḍdhāturayaṃ
puruṣa iti| yadīndriyāṇi [na] caturmahābhūtebhyo'nyāni| tadā cakṣurādīni
na puruṣapratyayā iti sidhyati| rūpādīnupādāya catvāri mahābhūtāni bhavanti| tathā śabdo'pi
puruṣapratyaya iti sidhyet| ṣaḍdhātumātre puruṣa iti prajñapyate| ato jñāyata indriyāṇi
na caturmahābhūtebhyo'nyānīti|kaścidbhikṣurbhagavantaṃ pṛcchati katamaccakṣuriti| bhagavān
pratyāha-catvāri mahābhūtānyupādāya rūpi anidarśanaṃ sapratighaṃ cakṣuḥ iti| ato na caturmahābhūtebhyo'nyaditi
jñāyate| ayaṃ bhikṣustīkṣṇendriyaḥ prājñaḥ| tasya cakṣurādiṣu kāṃkṣā
samapadyata| laukikāḥ sarve prajānanti rūpadarśanaṃ cakṣuryāvat sparśanaṃ kāya iti| tasya
bhikṣoścakṣurādīndriyeṣu nāstīti śaṅkodapādi| kasmāt kecidācāryā vadanti pañcasvabhāvāḥ pañcendriyāṇīti|
anye kecidvadanti ekasvabhāvā iti| [ato]'yaṃ bhikṣurbhagavataḥ śāsanamimāṃsayā
bhagavantaṃ papraccha| pañcendriyāṇi caturmahābhūtamayānīti parididṛkṣayā bhagavān pratyāha-cakṣurbhikṣo
[ādhyātmikamāyatana] catvāri mahābhūtānyupādāya rūpamanidarśanaṃ sapratighamiti|
yo dharmo dravyasan na sa upādāyāsti| prajñaptimupādāya dharmaḥ prajñaptireva|
yathā vṛkṣānupādāya vanam|(pṛ) kecidvadanti rūpaprasādhanaṃ cakṣuriti| katamatpāramārthikam|
(u) yatprasādhanaṃ tadaprasādhameva| karmahetujāni catvāri mahābhūtāni cakṣurādīndriyāṇītyākhyāyante|
tathā nocet asya bhikṣoścakṣurādiṣu indriyeṣu śaṅkā naivocchidyeta| kasmāt|
bhagavān prāha-cakṣurādīnindriyāṇi catvāri mahābhūtānyupādāya bhavantītyato'yaṃ bhikṣurjānāti
adravyasan cakṣurdharma iti| ato jñāyate cakṣurādīni na caturmahābhūtebhyo'nyānīti| bhagavān
cakṣuṣaḥ śūnyatvapradarśanāya tatra catvāri mahābhūtāni vikalpayati| yathā prajñayā
aprapañcayitā vadati-ayaṃ kāyaḥ ṣaṭsu dhātuṣu vibhaktaḥ yat khakkhaṭaṃ kharagataṃ sa pṛthivīdhāturityādi
pratyavekṣeteti| evaṃ pañcadhātubhyo viraktasya ekaṃ vijñānamātramasti| tadyathāpi
godhātakasya| hastipadopamasūtre catvāri mahābhūtāni vikalpitāni na punaścakṣuḥ|
yadyasti pṛthak cakṣuḥ, vikalpyeta| vātsaputrīyādaya abhidharmikā api īdṛśaṃ vacanaṃ kurvanti|
aduṣṭatvāt śraddhātavyaṃ syāt|(pṛ) pañcendriyāṇi caturmahābhūtebhyo'nyāni| kasmāt| cakṣurādīni
cakṣurādyāyatanasaṃgṛhītāni| catvāri mahābhūtāni spraṣṭavyāyatanasaṃgṛhītāni| cakṣurādīnyādhyātmikāyatanāni|
catvāri mahābhūtāni bāhyāyatanāni| cakṣurādīnīndriyāṇi, catvāri
mahābhūtāni anindriyāṇi| cakṣurādīni bhautikarūpaprasādhanāni| na tathā catvāri mahābhūtāni|
ato jñāyata indriyāṇi na caturmahābhūtāni|(u) ekameva vastu pratyayavaśānnānocyate|
yathā śraddhādīni pañcendriyāṇyapi saṃskāraskandha ityākhyāyante| yāni catvāri mahābhūtāni
karmajāni cakṣurādisaṅgṛhītāni [tāni] ādhyātmikamāyātanam indriyam iti ca kathyante| tānyeva
[indriya]prasādhanāni| yathā cakrādayaśśakaṭasādhanāni| cakrameva hi śakaṭam| tathedamapi|(pṛ)
maivam| yathā śraddhā nāma cittaprasādaḥ| anyā ca śraddhā anyat cittam| tathedamapi|
(u) na yujyata [idam] yathā prasādamupādāya āpaḥ sphaṭikam| āpa eva prasannā āpa iti
prasāda āpa eva| evaṃ pratilabdhaśraddhāsphaṭikaṃ cittastrotaḥ prasādaḥ| ayaṃ cittaprasādaśca
cittameva| na vayamasmin śāstre vadāmaścittādanyadasti śraddheti| ato nāyaṃ dṛṣṭāntaḥ
sambhavati| indriyāṇi ca prajñaptayaḥ| na ca prajñaptiḥ tatsādhanahetoranyeti vaktuṃ śakyate|(pṛ)
ekamityapi na vaktuṃ śakyate| (u) caturmahābhūtaprasādhita indriyamiti prajñapyate|
na caturmahābhūtamātramidriyam| ato jñāyate indriyāṇi na caturmahābhūtebhyo'nyānīti||indriyaprajñaptivargaḥ
pañcacatvāriṃśaḥ|46 indriyavikalpavargaḥ(pṛ) indriyeṣu kiṃ mahābhūtaṃ
nyūnaṃ kimadhikam| (u) na kiñcit nyūnamadhikaṃ vā| (pṛ) yadi sarvāṇi bhūta [mayā] ni| kasmātkiñcidrūpaṃ
paśyati| kiñcinna paśyati| (u) sarvaṃ karmajam| karmajacākṣuṣacaturmahābhūtabalaṃ
rūpaṃ paśyati tathānyānyapīndriyāṇi| (pṛ) yadi karmajam| kasmānnaikendriyeṇa sarvān
viṣayān jānāti| (u) idaṃ karma pañcadhā vibhaktam| kiñcitkarma darśanasya hetuṃ karoti| yathā
pradīpadānaṃ cakṣurindriyavipākam| tathā śabdādīnāmapi| karmaviśeṣāt indriyabalaṃ bhidyate|
(pṛ) yadīdaṃ karmabalam| indriyāṇāṃ kāpekṣā| karmajaṃ vijñānamātraṃ sarvaviṣayān gṛhṇīyāt|
(u) maivam| pratyakṣaṃ paśyāmaḥ khalu anindriyāṇāṃ vijñānaṃ notpadyata iti| tathā hi
yathāndho na paśyati| na badhiraḥ śṛṇoti| pratyakṣadṛṣṭe vastuni nirarthikā pratyayatā syāt|
naitaddūṣaṇaṃ bhavati| dharmatā ca tathā-ya indriyavirahitāḥ teṣāṃ vijñānaṃ notpadyata
iti| na bāhyāni catvāri mahābhūtāni anindriyāṇi janayanti iti dharmatā tadapekṣeta| indriyālaṅkṛtāḥ
sattvānāṃ kāyā ityataḥ karmajam| yathā dhānyakāraṇakarmapratilambhāt dhānyaṃ bījāṅkurakāṇḍanālapatrāṇyapekṣyāpi
kramaśo jāyate| evamidamapi|(pṛ) kasmānna tathā cittam|
yathā cakṣurvijñānaṃ cakṣurindriyakaṃ samanantaraniruddhacittamupādāya ca bhavati| cittantu
samanantaraniruddhacittamātrendriyakam| na punarasti cakṣurādīnāmiva indriyāyatanam| vaktavyaśca
pratyayaḥ| (u) niyatānāṃ pañcaviṣayāṇāṃ niyatāni pañcavijñānāni santi| naivaṃ cittasya|
cittadharmaśca tathā syāt-yat samanantaraniruddhacittendriyakaṃ bhavati nānyatkiñcidapekṣata
iti| yathātītānāgatadharmā asanto'pi manasa ālambanāni bhavanti| cittacaittā apyevamitīdamapi
yujyate| idañca bhavatāṃ siddhāntena samam| bhavatāṃ siddhāntaśca-rūpādiviṣayeṣu
vijñānamindriyamapekṣyotpadyate|samanantaraniruddhacittamapekṣya manovijñānamutpadyata
iti|(pṛ) yadi manovijñānasya na punarindriyamasti| kutrāśritya bhavati| (u) caturmahābhūtakāyamāśritya
bhavati| (pṛ) ārūpyadhātau ka āśrayaḥ| (u) ārūpyadhātuvijñānasya na kaścanāśrayo'sti|
dharmateyaṃ yannirāśrayaṃ tiṣṭhatīti| kasmāt| lakṣaṇaviśeṣāt| manovijñānameva jānāti
asti nāstīti| rūpiṇa āśrayo bhavati| arūpamapi tiṣṭhatīti ārūpyadhātāvapi nirāśrayaṃ
tiṣṭhati| pratyayasāmagryā vijñānamutpadyate| yathoktaṃ sūtre-manaḥ pratītya dharmāṃśca manovijñānamutpadyata
iti| asya ka āśrayaḥ| nāsti tu puruṣāṇāmiva bhittyādiḥ| sarve dharmāḥ
prakṛtipratiṣṭhāḥ||indriyavikalpavargaḥ ṣaṭcatvāriṃśaḥ|47 indriyāṇāṃ samabhūtatāvargaḥ(pṛ)
tīrthikā vadanti-pañcendriyāṇi pañcabhūtebhyo jātānīti| kiṃ paramārthikam| (u) na [tebhyo
jātāni]| kasmāt| ākāśasyābhāvāt| idañca dīpitameva| tasmānna pañcabhūtebhyo jātāni|(pṛ)
tīrthikā vadanti-cakṣuṣi tejomahābhūtaṃ bahulam| kasmāt| karmasārūpyahetoḥ| pradīpadānamupādāya
cakṣurlabhate| yathokta sūtre-paṭaṃ datvā rūpaṃ labhate| annaṃ datvā rūpaṃ labhate|
annaṃ datvā balaṃ labhate| yānaṃ datvā sukhaṃ labhate| pradīpaṃ datvā cakṣurlabhate| iti|
ataścakṣuṣi tejomahābhūtaṃ bahulam| cakṣuścālokamapekṣya paśyati| ālokavigataṃ na paśyati|
ato jñāyate tejomahābhūtaṃ bahulamiti| tejaśca sudūraṃ prakāśayati| saprabhatvāt cakṣuḥ sudūraṃ
rūpaṃ pratihanti| vadanti ca mriyamāṇasya cakṣuḥ sūryaṃ pratigacchatīti| ato jñāyate
sūryo mūlaprakṛtiriti| cakṣurniyamena rūpameva paśyati| rūpañca taijasamityataḥ punarātmabhāvameva
paśyati| evamākāśapṛthivyabvāyava indriyato nyūnādhikāḥ| mriyamāṇasya śrotramākāśaṃ
pratigacchati| śrotraṃ niyamena śabdaṃ śṛṇoti| śabdaścākāśa[gataḥ]| evanyānyānyapi| ata
indriyeṣu mahābhūtāni nyūnādhikāni bhavanti| [na samāni]| iti|atrocyate| yadbhavānavocat-karmasārūpyahetoriti|
tadayuktam| kasmāt| kiñciddarśanaṃ saphalaṃ vinā karmasārūpyahetoḥ|
yathā vadanti-annaṃ datvā pañcavastu-vipākān labhata iti| yadi cakṣuṣi tejo bahulam| pradīpādibāhyālokamanapekṣya
[paśyet]| yadi bāhyālokāpekṣiṇo'pi cakṣuṣastejo bahulam| tadā śrotrādīndriyeṣvapi
ākāśādayo bahulāḥ syuḥ| na bāhyākāśādīnapekṣeran| vastutastu bāhyānapekṣante|
ato'hetuḥ| āpaścakṣuṣa upakurvanti| yathā kṣālitacakṣuṣkasya puruṣasya cakṣuḥ sphuṭameva
pratyeti| tadā abbahulaṃ syāt| tejaśca cakṣurvināśayati yathā sūryaprabhādayaḥ| yadīme
svaprakṛtayaḥ, nātmānaṃ vighaṭayeyuḥ| ato jñāyate na tejo[bahulam] iti| divyaṃ cakṣurālokamantarāpi
rūpaṃ paśyati| ato na taijasaṃ cakṣuḥ| candrikāyāñca rūpaṃ draṣṭuṃ śaknoti| candraśca
na tejaḥprakṛtikaḥ| tathā cakṣuṣo dharmaśaktirapi| kiñciccakṣurālokamapekṣya paśyati|
kiñcidanapekṣyāpi paśyati| yathā cakṣurākāśādipratyayaṃ labdhvā rūpamaprāpyāpi sudūraṃ
paśyati| īdṛśī cakṣuṣo dharmatā| ato na kāryaḥ saṃjñānusmaraṇavikalpoi yaduta tejobahulaṃ
[cakṣu]riti|yadbhavānavocat-ālokamantarā na paśyatīti| yadyākāśaṃ manaskāraṃ rūpañcāntarā
na paśyati| tadā ākāśādayo'pi bahulāḥ syuḥ| na hi sarvaṃ cakṣurbāhyālokamapekṣate| yathā
ulūkādayaḥ pakṣiṇo viḍālasṛgālādayastīryañca bāhyāmālokamanapekṣyāpi draṣṭuṃ śaknuvanti| ato
na tejobahulam| tejaḥ prajvalat sadoṣmalakṣaṇam| cakṣustu na tathā|yadbhavānavādīḥ-cakṣuḥ
saprabhatvāt sudūraṃ rūpaṃ patihantīti| tad dūṣitameva| niṣprabhatvāccakṣuṣaḥ| yaduktaṃ
sūryaṃ pratigacchatīti| cakṣustadā nityaṃ syāt| sūryādayaśca nendriyāṇi| cakṣuḥ kasmāt pratigacchati|
yadi sūryo mriyate| sūryendriyaṃ sūryaśca kutra punaḥ pratigacchati| ato'yuktam|
upari devānāṃ mriyamāṇānāṃ cakṣuḥ kutra pratigacchati| tata upari sūryābhāvāt| ākāśamakriyaṃ
sat apratiśaraṇaṃ bhavati| indriyāṇi na pratigacchanti| saṃskṛtadharmāṇāṃ kṣaṇikatvāt|yadbhavatoktaṃ-cakṣurniyamena
rūpameva paśyati| rūpañca taijasamityataḥ punarātmabhāvameva
paśyatīti| nedaṃ yuktam| nirupayogahetutvāt| śabda ākāśagata ityādirapi evaṃ [vācyaḥ]|
tasmādindriyeṣu mahābhūtāni nyūnādhikāni bhavantīti bhavadvacanaṃ dūṣitameva|(pṛ) kecidācāryā
āhuḥ-ekamindriyamekasvabhāvam| iti| pṛthivyāṃ [kevalaṃ] guṇabahutvāt gandho'sti gandhajñānotpādakaḥ|
abtejovāyuṣu rūparasasparśāḥ santi iti rūparasasparśajñānotpādakā bhavanti|
kiṃ pāramārthikam| (u) uktapūrvaṃ mayā nāsti niyama iti| pṛthivyāṃ gandho'nye'pi santi|
ato'hetuḥ| mahābhūtāni ca sambhūya sambhavanti| na hi dṛśyate kācitpṛthivī abādiviyuktā| yadi
gandhavattvāt pṛthivī gandhajñānotpādinī| rūpādijñānopādinyapi syāt| guṇacatuṣṭayopetatvātpṛthivyāḥ|(pṛ)
gandhamātraṃ pṛthivyāmasti| ghrāṇaṃ pārthivamityato gandhamātraṃ jñāpayati|
(u) pṛthivīguṇaḥ pṛthivīmātre'sti| ghrāṇaṃ kṣīṇa[gandha]jñānaṃ syāt| apāṃ śītasparśamātraṃ
tejasa uṣṇasparśamātraṃ jivhācakṣurbhyāṃ jñātuṃ śaknuyāt| na tu yujyate vastutaḥ| dravyaṃ
nāstīti indriyaṃ nāsti| indriyāṇāṃ balavṛttirviṣayasaṃyogāt jñānaṃ janayatīti| saṃyoge
ca bhagne nendriyavṛttiḥ| tasmānaikasvabhāvamindriyam||indriyāṇāṃ samabhūtatāvargaḥ saptacatvāriṃśaḥ|48
na vijānātīndriyavargaḥ(pṛ) indriyāṇi viṣayān kiṃ prāpya vijānanti utāprāpya
vijānanti| (u) nendriyaṃ vijānāti| kasmāt| yadīndriyaṃ viṣayaṃ vijānāti| tadā sarvān viṣayānekakālaṃ
vijānīyāt| vastutastu na vijānāti| ato vijñānaṃ vijānāti| bhavato hṛdayam-yatkecidvadanti
indriyaṃ vijñānamapekṣya saha vijānāti na tu vijñānaviyuktaṃ vijānātīti| tadayuktam|
na kaściddharmo'nyaṃ dharmamapekṣya kiñcitkartuṃ samarthaḥ| yadīndriyaṃ vijānāti|
kā vijñānasyāpekṣā| yadīndriyaṃ vijānāti idamindriyakarma idaṃ vijñānakarma iti vivektavyam|(pṛ)
prakāśanamindriyakarma| vijñāpanaṃ vijñaptikarma| (u) nāyaṃ viveko [yuktaḥ]| katamat
prakāśanam| bhavatāṃ śāsane śrotrādīnīndriyāṇi na tejaḥprakṛtikāni iti na prakāśayeyuḥ|
yadīndriyāṇi vijñānasya pradīpakalpāni| tadendriyāṇi punaḥ prakāśakāni syuḥ| yathā pradīpaḥ|
tadā prakāśakasya punaḥ prakāśaka ityevamanavasthā syāt| yadi punaḥ prakāśakaṃ vināpi
indriyamātraṃ prakāśayati| [tadā] vinendriyāmapi vijñānamātraṃ vijānīyāt| ataḥ prakāśanaṃ
nendriyakarma| kiñcendriyaṃ na vijānāti| yathā pradīpaḥ prakāśayannapi na vijānāti| ato'vaśyaṃ
vijñānasyāśrayakṛtyaṃ karotīdamindriyakarma| ato vijñānamātraṃ vijānāti| nendriyāṇi|
sati vijñāne jñānaṃ nāsati| yathā sati tejasi ūṣma nāsati iti|(pṛ) sūtra uktaṃ-cakṣuṣā rūpāṇi
dṛṣṭvā na nimittagrāhī syāditi| tathā śrotrādīnyapi| ato jñāyate cakṣūrūpaṃ gṛhṇātīti|
cakṣurādīnīndriyāṇi yadi na vijānanti| kenendriyatvam| uktañca sūtre-vayaṃ māṇavakāḥ susūkṣmamaṣi
vastu jānīmaḥ| tadyathā cakṣurbhyāṃ dṛśyata iti| yadi cakṣurna paśyati| tadā jinaurasā
na kiñcana paśyeyuḥ| nedaṃ saṃbhavati| ata indriyāṇi niyamena viṣayān gṛhṇanti| indriyeṇa
viṣayo gṛhyate vijñānena vikalpyate ityayamevendriyavijñānayorbhedaḥ|(u) sūtre bhagavān
svayamāha-cakṣu[brāhmaṇa]dvāraṃ[yāvadeva] rūpāṇāṃ darśanāya iti| ataścakṣurna paśyati|
cakṣuṣā dvārībhūtena tatrasthaṃ vijñānaṃ paśyati| ata ucyate cakṣuḥ paśyatīti| (pṛ) āha
ca-mano dvāraṃ [yāvadeva] dharmāṇāṃ vijñānāye ti| kiṃ sambhavati manasā dvārībhūtena vijānātīti|
(u) mano [vijñānasyā]pi samanantaraniruddhaṃ cittaṃ dvāram| ato na mano vijānāti| manovijñānantu
vijānāti| sūtre bhagavānāha-cakṣuḥ priyarūpāṇi kāmyati| iti| cakṣurhi rūpaprakṛtikamaviveki|
ato na vastutaḥ kāmyati| tadvijñānameva kāmyati| kiñcāha bhagavān-cakṣurvijñeyāni
rupāṇi iti| vijñānaṃ rūpaṃ vijānāti| na cakṣuḥ| kiñca laukikā vyavaharanti-cakṣuḥ
paśyati śrotraṃ śṛṇoti iti| tadbhagavānapyanuvadati| kimiti rūpamātraṃ draṣṭavyaṃ nānyat|
āha ca bhagavān-paśyāmi rāgādīn doṣān iti| candraḥ kṣīṇa iti laukikānāṃ vacanaṃ bhagavānapyanuvadati|
yathā daridraḥ puruṣaḥ prabhuriti nigadyate| tathā bhagavānapyanuvadati| nahi
tathāgato lokaiḥ saha vivaditumabhilaṣati| yathā mṛgāramātā ityādi| ato jñātavyaṃ vyavahārānuvartanādbhagavānāha
cakṣuḥ paśyatīti|(pṛ) loke kasmādevaṃ vyavaharati| (u) cakṣuṣo vijñānāśrayahetutāmanusṛtya
tasmin hetau paśyatīti vadanti| yathā vadanti sa puruṣaḥ paśyati
ayaṃ puruṣaḥ paśyatīti| yathā ca vadanti janāḥ puṇyapāpādīni kurvanti| tathāgatā devā ṛṣayaśca
paśyantīti| yathā ca vadanti vāmacakṣuṣā paśyati dakṣiṇacakṣuṣā paśyatīti| vadanti ca
sūryācandramasābhyāṃ paśyati sūryācandramasau paśyataḥ| kadācidakāśaṃ paśyati| kadācinmadhyaṃ
paśyati yat dvāramadhyaṃ [tat] paśyati iti| dagdhe padārthe vadanti ayaṃ dahati| sa dahati
iti| kadācidvadanti tṛṇendhanaṃ dahati| gopurīṣaṃ dahati| tailaṃ dahati| dhṛtaṃ dahati|
tejo dahati| sūryo dahati iti| vastutastu agnireva hahati| anyāni dahatīti prajñaptyā
vyavahriyante| sa vyavahāro na pāryantikaḥ| vaktavyañca cakṣuṣā dvāreṇa rūpaṃ paśyatīti| cakṣuḥ
puruṣāṇāmupabhogopakaraṇam| puruṣāḥ prajñaptikāriṇa iti upabhogopakaraṇena bhavitavyam|
cakṣurupādāya vijñāne paśyati cakṣuḥ paśyatīti vyavahāraḥ| yathā mañcastheṣu puruṣeṣu
krośatsu mañcāḥ krośantīti vyavahāraḥ| cakṣuḥpratisaṃyuktaṃ vijñānakarma ityatastatra cakṣuṣi
vijñānakarma vyavaharanti| yathā hastapādapratisaṃyukte puruṣe vartamānaṃ puruṣakarma
hastakarmeti vyavaharanti| cakṣurvijñānasya hetuścakṣuḥ| kāraṇe kāryopacāraḥ| yathā vadanti
amukaḥ puruṣo'mukaṃ grāmaṃ dahatīti| yathā ca vadanti suvarṇa mattīti| suvarṇa māyuḥ| tṛṇāni
gopaśava iti| idaṃ sarvaṃ kāraṇe kāryopacāraḥ| evaṃ cakṣurbhyomutpannaṃ vijñānaṃ rūpaṃ
paśyatītyataścakṣuḥ paśyatīti vyavaharanti| cakṣuḥsannikṛṣṭe vijñāne rūpaṃ paśyati cakṣuḥ
paśyatīti vyavahāraḥ| yathā gaṅgāsannikṛṣṭe ghoṣe gaṅgāyāṃ [ghoṣa] iti [vadanti]| cakṣuṣā
cākṣuṣaṃ vijñānaṃ vivicyata ityataścakṣuṣi cākṣuṣavijñānakarmāropyate| yathā daṇḍī brāhmaṇa
iti| cakṣuścākṣuṣavijñānaṃ sādhayatītyatastatra cakṣurvijñānakarmocyate| yathā dhane prahīṇe
puruṣaḥ prahīṇa iti vadanti| pravivṛddhe ca dhane pravivṛddhaḥ puruṣa iti| cakṣurvijñāne
cakṣuṣā saṃyujya paśyati sati cakṣuḥ paśyatīti vadanti| yathā vṛkṣe puruṣeṇa saṃyujya
chidyamāne sati puruṣo vṛkṣaṃ chinnattīti vyavahāraḥ| yathā vā kṛṣṇavarṇasaṃyukte paṭe kṛṣṇaḥ
paṭa iti vyavahāraḥ| sarve ca dharmā mithaḥ saṃkīrya vyavahriyante| yathā prajñākarma
vedanādiṣūcyate| cakṣūṣā rūpaṃ paśyatīti vaktavye saṃkṣipya vyavaharantaḥ kevalamāhuḥ cakṣuḥ
paśyatīti| yathā ca pāṣāṇamauṣadhamiti ekavedanāvaśā vyavahāraḥ|yadbhavanāha apaśyataḥ
kathamindriyatvamiti| bhavānidaṃ prativaktavyaḥ cakṣurādayaḥ pañcadharmā stadanyarūpādīnatiśerata
ityata indriyamiti vyavahriyante| (pṛ) cakṣurādayaḥ pañcadharmāstadanyarūpādibhirmilitāḥ|
daśeme dharmā na yugapadviṣayān vijānanti| yathā cakṣurādīnāṃ viyoge vijñānaṃ notpadyate,
tathā yadi rūpādīnāṃ viyoge'pi vijñānaṃ notpadyate| tadā kena [teṣā] matiśayaḥ|
(u) indriyairvijñānaṃ viśeṣyate cakṣurvijñānaṃ śrotravijñānamiti| yathā bheridaṇḍasaṃyoge
śabdo bhavati| [tatra] bheryāḥ prādhānyāt bherīśabda iti vadanti| pṛthivīyavādisaṃyoge aṅkuro
jāyate| [tatra] yavasya prādhānyāt yavāṅkura iti vadanti| tathā vijñānānyapi| āśrayato
vyavahāro viśeṣyate na pratyayataḥ| rūpavijñānamityukte saṃśayaḥ prasajyate kimidaṃ cakṣurvijñānaṃ
kiṃ vā rūpaṃ pratītya manovijñānamiti| indriye'sti vijñānaṃ na viṣaye| cakṣurādiṣu
ātmasaṃmohanaṃ cittaṃ bhavati| vijñānasyāśraya āyatanamindriyaṃ na viṣayaḥ| svakāyasaṃkhyāte
sthitamindriyaṃ na viṣaye| puruṣasyopabhogopakaraṇamindriyaṃ na viṣayaḥ| indriyaṃ sattvasaṃkhyātaṃ
na viṣayaḥ| indriye'pratīkṣṇe vijñānaṃ na sphuṭaṃ bhavati| prasanne tu indriye
vijñānaṃ viśadaṃ bhavati| indriyāṇāmuttamamadhyamādhamatvāt vijñānamanuvibhajyate| ebhiḥ
kāraṇaiḥ prādhānyaṃ kathyate| indriyamasādhāraṇam| eko viṣayo bahūnāṃ puruṣāṇāṃ sādhāraṇa
upalabhyate| indriyaṃ vijñānena sahaikakarmavipākaḥ| viṣayastu naivam| indriyaṃ hetuḥ viṣayaḥ
pratyayaḥ| kasmāt| indriyabhedāt vijñānaṃ viśeṣyate na viṣayaḥ| yathā bījaṃ hetuḥ pṛthivyādayaḥ
pratyayāḥ| bījabhedātparasparaṃ bhedaḥ| pratyayātiśayihetutvādindriyamityākhyāyate|yadbhavānavādīḥ-vayaṃ
māṇavakāḥ susūkṣmamapi vastu jānīmaḥ tadyathā cakṣurmyāṃ dṛśyate
iti| idaṃ saṃvṛtitaḥ| laukikāścakṣuḥ paśyatīti vadantītyata āhuḥ tadyathā cakṣurbhyāṃ dṛśyata
iti| yathā ha bhagavān-muhūrtamapi cedvijñaḥ paṇḍitaṃ paryupāsate|[kṣipraṃ dharmaṃ
vijānāti] jihvā [sūpa]rasaṃ yathā|acetanāpi jihvā tu na darvībhājanopamā|| iti|jihvāśritaṃ
mano jihvāvijñānaṃ janayatītyata āha jihvā [sūpa] rasaṃ vettīti| tathā cakṣurāśritya samutpanne
vijñāne cakṣuḥ paśyatīti vadanti| ata āha-jinaurasāḥ paśyanti tadyathā cakṣurbhyāṃ
dṛśyata iti|yadbhavānavādīḥ-indriyeṇa viṣayo gṛhyate vijñānena vikalpyate iti| idaṃ pratyuktam|
indriyasyāvijñātṛtvāt| na ca yūyaṃ bravītha indriyasyaivaṃ bhavati ahaṃ viśiṣṭalakṣaṇa
iti| ata indriyāṇi na viṣayān gṛhṇanti| bhavatāṃ jñānāni nendriyamapekṣya jāyante| kasmāt|
mahadahaṅkārādīni hi indriyebhyaḥ pūrvamutpadyante| bhavatāṃ mahadādīni tattvāni na santi|
mūlaprakṛtyabhāvāt| bhavatāṃ śāsanaṃ-mūlaprakṛtivikārā mahadādīnīti| mūlaprakṛtiśca nāstītyuktameva|
na tu nendriyamiti||na vijānātīndriyavargo'ṣṭacatvāriṃśaḥ|49 viṣayendriyasaṃyogaviyogavargaḥ(pṛ)
yadbhavānavocat-vijñānaṃ vijānāti nendriyamiti| tatprasādhitam| idānīṃ
kiṃ viṣayendriyasaṃyogādvijñānamutpadyate kiṃ vā tadviyogāt| (u) cakṣurvijñānaṃ na prāptimapekṣya
viṣayān vijānāti| kasmāt| candrādayo viprakṛṣṭapadārthā api dṛśyante| candrarūpaṃ
na gandhavinirmuktamāgacchet| ākāśālokāvapekṣya rūpaṃ paśyati| yadi cakṣūrūpaṃ prāpnoti|
tadā nāntarākāśālokau syātām| yathā cakṣuṣi pracchādite cakṣurna paśyati| ato jñātavyaṃ
cakṣurvijñānaṃ na prāpya vijānāti| iti|śrotrādivijñānaṃ dvividham-kiñcitprāpya vijānāti kiñcidaprāpya
vijānāti| śrotraṃ ruditaṃ prāpya vijānāti| ghanagarjitamaprāpya vijānāti| anyāni
trīṇi vijñānāni indriyaprāptaṃ vijānanti| kasmāt| dṛṣṭaṃ khalu trayāṇāmeṣāmindriyāṇāṃ
viṣayaiḥ saṃyogāt vijñānaṃ labhyata iti| manaindriyamarūpi| ato'prāptaviṣayam| [viṣayaṃ] na
prāpnoti|(pṛ)cakṣūrūpamaprāpya vijānāti iti bhavadvacanamayuktam| kasmāt| asti cakṣuṣi raśmiḥ|
ayaṃ raśmī rūpadarśanāya gacchati| raśmiścāyaṃ taijasaṃ dravyam| cakṣuśca tejaḥsamutpannam|
tejasaḥ saraśmitvāt yadyaprāpya paśyati| kasmātsarvāṇi rūpāṇi na paśyati| cakṣūraśmirhi
sapratighe'pi gacchati| avibhutvāt na sarvāṇi paśyati| yathoktaṃ sūtre-trayāṇāṃ sannipātaḥ
sparśa iti| yadyaprāpnoti| kathaṃ sannipātaḥ| pañcendriyāṇi sapratighāni| viṣayeṣu
pratihanyanta iti sapratighāni| ghrāṇaṃ gandhe jihvā rase kāyaḥ spraṣṭavye cakṣūrūpe śrotraṃ
śabde yadyaprāptam| tadā apratigham| pratyutpanneṣu pañcaviṣayeṣu jñānamutpadyate| ataḥ
pañca vijñānāni prāpya vijānanti| yadyaprāpya vijānanti atītamanāgataṃ rūpamapi vijānīyuḥ|
na vijānanti vastutaḥ| bahupratyayasāmagryā ca jñānamutpadyate iti cakṣūraśmirviṣayasaṃyogāya
gacchati| rūpe raśmiprāptirhi sannipātaḥ|śabdo'pi śrotraṃ prāpya śrūyate| kasmāt| viprakṛṣṭadeśavartini
puruṣe mandaṃ bhāṣamāṇe na śrūyate| yadi śabdaṃ rūpavadaprāpyāpi vijānāti|
mandamapi śabdaṃ śṛṇuyāt| na tu śṛṇoti| ato jñāyate prāpya śṛṇotīti| śabdo dūrato'pi
śrūyate| yadyaprāpya śrūyate| āvaraṇe satyapi śrūyeta| dūrataḥ śrūyamāṇaḥ śabdo na pratyāyayati|
sannikṛṣṭaṃ śrūyamāṇassu pratyāyayati| aprāpya śravaṇe tu sa vibhāgo na syāt| ato
jñāyate śabdaḥ prāpya śrūyata iti| kiñcānukūlavāyau śabdaḥ pratyāyayati| na pratikūlavāyau|
ato'pi prāpya śrūyate| śabdaḥ sākalyena śrūyate| aprāpya śravaṇe tu na sākalyena śrūyeta|
yathā rūpasyāprāptyā darśānāt na sākalyena darśanam| ato jñāyate na rūpasamaḥ śabda iti|
aprāpya śravaṇe tu rūpasamaḥ syāt| yathā rūpasyekadeśaṃ dṛṣṭvā avaśiṣṭamapi ālokamapekṣya
paśyati| tathā śabdo'pi syāt| na vastutastathā bhavati| ato'prāpya na śrūyate|yadbhavānāha-śrotrādīnīndriyāṇi
viṣayamaprāpya vijānantīti| tadayuktam| śabdagandharūparasasparśā indriyamāgaccheyuḥ|
yadidānīmindriyaṃ gacchatīti| tadyuktam| śrotrādīnāmindriyāṇāṃ nīraśmikatvāt|
tejo mahābhūtamekameva saraśmikam| ato na gacchati| śabdaṃ yadi ghananibiḍaṃ jalādyāvṛtamapi
śrotraṃ śrotuṃ śaknoti| yadi saraśmi, tadindriyam| naivaṃ śaknuyāt| ato jñāyate śrotrendriyaṃ
nīraśmikamiti| śrotramandhakāre'pi viṣayaṃ vijānāti| yadi saraśmikam, nāndhakāre
vijānīyāt| saraśmikamindriyañca diśamapekṣya vijānāti| ekāṃ diśaṃ draṣṭuṃ śaknoti naikasmin
samaye sarvā diśo draṣṭuṃ śaknoti| yathā pūrvābhimukhaḥ puruṣaḥ pūrvāṃ diśaṃ rūpañca
paśyati nānyā diśaḥ|vadanti ca mano gacchatīti| ataḥ prāpya viṣayaṃ vijānāti| yathoktaṃ sūtre-dūraṅgamamekacaramaśarīraṃ
guhāśayamsūryasya raśmiriva cittaṃ carati viprakīrṇataḥ|matsyo
yathā sthale kṣipta [okamokata uddhṛtaḥ|]parispandatīdaṃ cittaṃ svābhīṣṭañca yathā caratyadaḥ||
iti|ataḥ ṣaḍviṣayān prāpya vijānanti|atrocyate| raśmirgacchatīti bhavadvacanamayuktam|
kasmāt| yathā puruṣo dūrataḥ sthāṇuṃ dṛṣṭvā saṃśete kimayaṃ puruṣa iti| yadi raśmirgarcchati|
kasmāt saṃśayo bhavet| atisannikṛṣṭañca cakṣurna paśyati| yathā cakṣussaṃsaktaṃ
tṛṇaroma na paśyati| ato raśmirgacchannapi atisannikarṣānna paśyati| yadi raśmistatra gacchati|
kasmāt sthūlaṃ paśyati na sūkṣmaṃ vivecayati| rūpadarśane'sti dvibhāgaḥ yaduta pūrvasyāṃ
paścimāyāṃ vā diśi rūpamiti| sannikṛṣṭaviprakṛṣṭavibhāgo'pyasti| yadi cakṣuḥ prāpya
vijānāti| tādṛśavibhāgo na syāt| kasmāt| gandharasasparśeṣu nāyaṃ vibhāgo'sti| ato nayanaraśmiraprāpya
vijānāti| nayanaraśmiryadi pūrvameva dṛṣṭavān| kimarthaṃ punargacchati| yadi
pūrvamadṛṣṭvā gacchati| kutra gacchati| yadi sannikṛṣṭarūpaṃ viprakṛṣṭarūpañca ekadā yugapatpaśyati|
na tathā gamanadharmaḥ| ato nayanaraśmirna gacchati| yadi sa gacchati| madhye mārgaṃ
rūpāṇi paśyet| vastutastu na paśyati| ato jñāyate na gacchatīti| raśmirgacchatīti raśmiḥ
kāyabdahirgato nendriyaṃ bhavet| yathāṅgulau kāyātsamucchidya viyujyamānāyāṃ nāsti kāyabuddhiḥ|
na cakṣuḥ svāśrayaṃ tyajat paśyāmaḥ| sapakṣābhāve nāsti hetuḥ| tasya nayanaraśme
rasati draṣṭari sa na syāt|(pṛ) astīyaṃ nāyanaraśmiḥ sūryaraśmitiraskṛtā na dṛśyate| yathā
sūryaraśmau nakṣatrāṇi na pratyakṣāṇi| (u) tathā cedrātnau dṛśyeta| (pṛ) rūpa dharmā avaśyaṃ
bāhyaṃ prakāśamapekṣya dṛśyante| rātrau ca bāhyaprakāśo nāsti| yena na dṛśyante| (u)
yadīyaṃ raśmirdivāniśamubhayatna nopalabhyate| tadāsyā atyantānupalabdhiḥ| (pṛ) biḍālasṛgālamūṣikādīnāṃ
sarveṣāṃ rātriñcarāṇāṃ nāyano raśmirupalabhyate| (u) idaṃ dṛśyarūpaṃ viḍālādīnāṃ
cakṣuṣi vartate| yathā khadyotasya prakāśātmakaṃ rūpaṃ tatkāyavarti| nāyaṃ raśmiḥ| yathā
ca rātriñcarā jantavo'ndhakāre paśyanti| manuṣyāśca na paśyanti| tathā ca teṣāmeva raśmiḥ
syāt| nānyeṣām| tathaiva dharmatā syāt|yadavādīḥ-yadyaprāpya paśyati| sarvāṇi rūpāṇi
paśyediti| yat rūpaṃ jñānasya gocaraṃ tat dṛśyam| yathoktaṃ sūtre-cakṣuranupahataṃ bhavati|
viṣaya ābhāsagato bhavati| tadā sa dṛśyo bhavati| iti| (pṛ) ko nāmābhāsagataḥ| (u) yadā
rūpacakṣuṣoḥ sannipātaḥ| sa ābhāsagataḥ| (pṛ) yadi cakṣurna prāpnoti kaḥ sannipātaḥ| (u) samānamidam,
yathā bhavataścakṣū rūpaṃ prāpyāpi kadācitpaśyati kadācinna paśyati| tadyathā
cakṣuḥ sūryaṃ prāpya sūryamaṇḍalaṃ paśyati na tu sūryakarma| evaṃ mamāpi cakṣuragatvāpi yadrūpamābhāsagataṃ
bhavati| tat paśyati| yadābhāsagataṃ na bhavati na tatpaśyati| (pṛ) nayanaraśmiḥ
sudūraṃ gacchati| vegaprakarṣāttu sūryakarma na paśyati| (u) yadi vegaprakarṣātsūkṣmaṃ
karma na paśyati, sthūlaṃ sūryamaṇḍalaparimāṇaṃ kasmānna paśyati| na hīdaṃ yujyate|
yadi raśmimastatra gatvā paśyatīti| kasmād dūrasthaṃ sūryamaṇḍalaṃ dṛṣṭvāpi karma na paśyati
tat pāṭaliputrādi āsannaṃ janapadanagaram| yadi bhavān manyate pāṭaliputrādi na ābhāsagatamityato
na paśyatīti| mama cakṣuraprāpyāpi rūpaṃ nābhāsāgatamityato na paśyati|(pṛ) sarvāṇi
rūpāṇi ābhāsagatāni dṛśyānīti jñātameva| idānīṃ kiṃ dṛśyaṃ kimadṛśyam| (u) adhvāvaraṇānna
dṛśyate yathātītamanāgatam| rūpasyābhibhāvakaviśeṣānna dṛśyate yathā rātrau tejo dṛśyamanyadadṛśyam|
bhūmiviśeṣānna dṛśyate yathā prathamadhyānagatacakṣuṣā dvitīyadhyānagataṃ
rūpaṃ na dṛśyate| tama āvāvaraṇānna dṛśyate yathā tamasi ghaṭaḥ| ṛddhibalānna dṛśyate yathā
bhūtādīnāṃ dehaḥ| atighanamālāvṛtatvānna dṛśyate| yathā parvatasya bāhyaṃ rūpam| atidūrānna
dṛśyate yathānye lokadhātavaḥ| atisāmīpyānna dṛśyate yathā cakṣupyañjanam| aprāptyā na
dṛśyate yathā prabhāgatā aṇavoḥ dṛśyāḥ prabhābāhyāstu adṛśyāḥ| saukṣmyānna dṛśyate yathā
puruṣākāraḥ sthāṇurna vivektuṃ śakyaḥ| samānābhihārānna dṛśyate yathā mahārāśigatamekaṃ śālidhānyam|
yathā ca kākavṛndagata ekaḥ kākaḥ| pūvoktaviparītamābhāsagatamityucyate|(pṛ) kaścakṣuṣa
upaghātaḥ| (u) vātoṣmaśītādibhirvyādhibhiḥ pratighātaḥ| yat vātopahataṃ cakṣuḥ tat
viparyastaṃ nīlakṛṣṇādirūpaṃ paśyet| yadūṣmopahataṃ tat pītaraktāgnijvālādi paśyati| yacchītopahataṃ
tat bhūyasāvadātahradajalādirūpaṃ paśyati| yat jāgaraṇopahataṃ cakṣuḥ tat kampitavṛkṣādirūpaṃ
prāyaḥ paśyati| yat parikhedopahataṃ cakṣuḥ tat rūpaṃ dṛṣṭvā na budhyate|
bhāgaśaḥ praṇuditamekaṃ cakṣuścandradvayaṃ paśyati| bhūtādyāviṣṭaṃ vikṛtaṃ paśyati| pāpakarmavaśātkurūpaṃ
paśyati| puṇyakarmavaśātsurūpaṃ paśyati| pittopahataṃ cakṣurjvālādirūpaṃ
paśyati| sattvā apariniṣpannacakṣustvādvikalaṃ paśyanti| ghanatimirāvṛtacakṣuṣkā na paśyanti|
yadupahataṃ cakṣurindriyaṃ na paśyati| sa cakṣuṣa upaghātaḥ| tallakṣaṇaviparito'nupāghātaḥ|
śrotrādīnīndriyāṇyapi [tathā]rthavaśādvivektavyāni|(pṛ) pañca viṣayāḥ jñānābhāsagatatvāt
jñeyā bhavantīti jñātameva| katame dharmā jñānasyābhāsagatā na bhavanti| (u) ūrdhvabhūmikatvānna
jñāyate yathā prathamadhyānacittaṃ dvitīyadhyānatadūrdhvadharmān na vijānāti|
indriyaviśeṣānna jñāyate yathā mandendriyasya cittaṃ tīkṣṇendriyasya cittagatadharmān na vijānāti|
puruṣaviśeṣānna jñāyate yathā śrotraāpannaḥ sakṛdāgāminaścittagatadharmān na vijānāti|
balaprabhedānna jñāyate yathā yanmanovijñānaṃ yasmin dharme balavihīnaṃ na tena manovijñānena
sa dharmo jñāyate| tadyathā samāhitacitta(sya) manovijñānavijñeyadharmo na vikṣiptacittakamanovijñānena
vijñātuṃ śakyo bhavati| yathā pratyekabuddhamanovijñānabalavijñeyadharmo
na śrāvakamano[vijñāna]balena vijñātuṃ śakyo bhavati| yathordhvapakṣikadharmo nāvarapakṣikamanovijñānena
vijñātuṃ śakyaḥ| atisūkṣmā dharmā na jñātuṃ śakyāḥ| yathoktamabhidharme
kena cittena smaryate| yaduta pratītipratyāyakaṃ pūrvānubhavitṛ, tena smaryate nānanubhavitrā|
yathā janāḥ saṃsāre pūrvānubhūtaṃ dharmaṃ smaranti| ananubhūtaṃ na smaranti| āryāstu
yadi vānubhūtaṃ yadivānanubhūtaṃ sarvaṃ tadāryajñānabalādvijānanti| viśiṣṭaviṣayatvāt
jñāyate yathā rūpadhātukacittamanubhūya kāmadhātukadharmān vijānānti| viparyayāvṛtatvānna
jñāyate yathā satkāyadṛṣṭikacittaṃ pañcaskandhālambanaṃ nairātmyaṃ paśyati| tathā anityaṃ
duḥkhamapi| balāvṛtatvānna jñāyate yathā mṛdvindriyaḥ puruṣastīkṣṇendriyasya cittamāvṛtatayā
na vijānāti| [yat] pūrvoktalakṣaṇaviparītaṃ tadābhāsagatamityucyate|(pṛ) ko nāma manasa
upaghātaḥ| (u) vikṣepaviparyayabhūtāveśā mānamadacittapramoṣā madyena vā auṣadhavyāmohena
vā cittavibhramaḥ, kadācit rāgrikruddhatādikleśaparipuṣṭa pramādapranaṣṭacittatā yathā śvapākakaivartādīnām|
sannipātena vā cittaptyopaghāto bhavati| jarāvyādhimaraṇānyapi cittasyopaghātāḥ|
yaccittaṃ kuśaladharmagataṃ yadavyākṛtadharmanimagnam| tadanupahataṃ nāma| evamādibhiḥ
kāraṇaiḥ sattvo viṣayān vijānāti| tasmādyadyaprāpya paśyati kasmānna sarvāṇi rūpāṇi
paśyatīti bhavadvacanamayuktam|yadavocaḥ-trayāṇāṃ sannipātaḥ sparśa iti| indriyaviṣayavijñānānugamanakālaḥ
sparśaḥ nāvaśyaṃ prāptilakṣaṇaḥ| kasmāt| manaindriyasyāpyuktaṃ trayāṇāṃ
sannipāta iti| na tatra prāptilakṣaṇo'sti sparśaḥ| [sparśasya] prāptilakṣaṇatvāt [indriyāṇi]
sapratighānīti bhavadvacanamayuktam| na hyasti pratihantilakṣaṇam ityuktatvāt| pratyutpanneṣu
jñānamutpadyata iti yadavādīḥ tatra ṣaṣṭhaṃ vijñānamapi pratyutpannamātraṃ jñāpayet
paracittajñānavat| bahupratyayasāmagryā jñānamutpadyata iti yadavādīḥ| tat ṣaṣṭhamanaindriyeṇa
pratyuktameva yaduta indriyaviṣayavijñānānugamakālaḥ sannipāta iti| pratītya mano dharmāṃśca
manovijñānamutpadyata itīdaṃ vacanañca tadā vyarthaṃ syāt prāptyabhāvāt| pratiniyataniyamo
hi sannipāto nāma| cakṣurvijñānaṃ cakṣurmātraṃ nānyadāśritya nānāśritya bhavati|
[tathā] rūpamātraṃ pratītya nānyatpratītya nāpratītya bhavati| evaṃ yāvanmanovijñānamapi|viṣayendriyasaṃyogaviyogavarga
ekonapañcāśaḥ|50 śabdaśravaṇavargaḥyadavādīḥ viprakṛṣṭadeśavartini
puruṣe mandaṃ bhāṣamāṇe na śabdaḥ śrūyate| ato jñāyate śabdaḥ śrotraṃ prāpnotīti|
tadayuktam| kasmāt| yathā bhavānāha viprakṛṣṭadeśavartini puruṣe bhāṣamāṇe śabdāt śabdasantatyā
tanurbhūtvā na punarudbhavatītyato na śrūyata iti| evaṃ mamāpi syāt| śabdo'prāpyāpi
so'lpīyāniti na śrūyate| yathā bhavato nayanaraśmirgatvāpi sūryamaṇḍalamātraṃ paśyati na
sūryasya karma| evaṃ mamāpi| śrotramaprāpyāpi śabda audārikaḥ san śrūyate sūkṣmastu na śrūyate|
yathā bhavato nayanaraśmiḥ sudūraṃ gacchannapi na śatasahasrāyutayojanāni prāpnoti|
prasannasalilādyāvṛtaṃ suṣṭhu paśyannapi bhittyādyāvṛtaṃ tu na paśyati| sūryamaṇḍalaṃ dṛṣṭvāpi
na paśyati sūryakarma| tathā mamāpi śrotramaprāpyāpi śabdamaudārikaṃ śṛṇoti| na tu śaknoti
sūkṣmaṃ vivecayitum|yadavādīḥ-anukūlavāyau pratyāyayati iti| tadayuktam| kasmāt| tadā
tu na kaścitpratikūle vāyau śṛṇotīti syāt| yathā gandhaḥ pratikūlavāyau na jighrayate| tadā
śabdo'pi pratikūlavāyau na kiñcidapi na śrotavyaḥ syāt| vastutastu śrūyate| ato jñāyate
śabdo'prāpya śrūyata iti| yadalpaṃ śabdaḥ śrūyate tat vāyvāvaraṇāt| kiñca śabdo gandhavat
pravāhyaḥ| kimanukūlapratikūla vāyuvikalpanayā|yadavocaḥ śabdaḥ sākalyena śrūyata ityataḥ
prāptipakṣe na rūpasama iti| na yuktamidam| śabdadharmo yat sākalyena śrūyata iti| na tathā
rūpadharmaḥ| padārthāḥ salakṣaṇavilakṣaṇā bhavanti| jñeyaviṣayatvena samāḥ| sākalyāsākalyajñānatvena
viṣamāḥ| ghaṇṭāśabdo ghaṇṭāyāṃ śrūyate| kenedaṃ jñāyate| tadyathā puruṣaḥ ghaṇṭānādaśuśrūṣayā
karṇena ghaṇṭāmupeti| śabdaśca guṇatvānna gacchati| guṇānāmakarmakāritvāt|(pṛ)
śabdaparamparayotpadyamāne śabdaguṇe vīcītaraṅgavacchabdo gacchatītyucyate| (u) śabdataraṅgasya
kena saha dṛṣṭāntaḥ| ablakṣaṇe bherīcarmaṇi sati taraṅga utpadyeta| idānīṃ śabde
kaḥ punaḥ śabdaḥ yaḥ śabdāntaraṃ janayati| yadi manyase śabdaḥ śabdāntaraṃ janayatīti|
kasmānna mūlapradeśe janayati nānyatra| apāmablakṣaṇaviruddhatvāt taraṅgo jāyate| yo vadati-puruṣaḥ
śabdaṃ karotīti| [tasya] karṇameva vaktṛ syāt| vastutastu na sambhavati| ato jñāyate
śabdo noccarito gacchatīti| yadi ghaṇṭātaḥ śabdasantatirutpadyate, tarhi ghaṇṭā śabdavihīnā
na syāt| yadi śabdastaraṅgavatsantatyā pravartate iti| niyatamāpo nistaraṅgāḥ syuḥ|
evaṃ ghaṇṭātaḥ śabda [udgate] sati ghaṇṭā niśśabdā syāt| na vastuta idaṃ yujyate| ato jñāyate
śabdo ghaṇṭāyāṃ vartata iti| ghaṇṭāyāṃ gṛhītāyāṃ śabda uparamati| ato jñāyate śabdaḥsadā
ghaṇṭāmāśrayata iti| yadi śabdo ghaṇṭāmāśrito ghaṇṭātaścāpi viyujyata iti| ghaṇṭāyāṃ
gṛhītāyāṃ ghaṇṭāmāśritaḥ śabdo'niruddhaḥ syāt| ghaṇṭāviyuktaḥ śabdo'nuvarteta| dṛṣṭe vyavahāre
ca nāsti kiñcit yathā ghaṇṭāsantatirutpadyata iti| śabdasya cāsti digbhāgabhedo yaduta
prācīśabdaḥ karṇadeśaṃ prāpnoti tadā na syāt ayaṃ vibhāgaḥ| yadi śabda āgacchati| tadā
divyaśrotraṃ niṣprayojanaṃ syāt| kasmāt| śatasahasralokadhātūn śabdaḥ kathamāgacchati| yathā
viddhaśabdaḥ śabdadeśaṃ lakṣayati| tathā yadi śabdaḥ śrotramāgacchati| svayameva śrotraṃ
vidhyāt| tathā no cet viddhaśabda iti nocyeta| yaḥ śabdo viprakṛṣṭaḥ sannikṛṣṭaśca tau yugapat
śrūyetām|śabdaśca kṣaṇikatvānna śabdāntaramutpādayati| na hi paśyāmaḥ kṣaṇikadharmaḥ
kasyacijjanaka iti| ato na śabdaḥ śabdāntaraṃ janayati| yathā kṣaṇikaṃ karma na karmāntaramutpādayati|
yadi śabdaḥ śabdāntaramutpādayati| karmāpi karmāntaramutpādayet| ekañca na
karma karmotpādakamiti vacanaṃ praṇaṣṭaṃ syāt| bhavatāṃ śāsane śabdaḥ śabdāntareṇa viruddhaḥ
pṛthak, naikasthānikaḥ| yadi śabdaḥ śabdantareṇaikasthānikaḥ, na sa viruddho nāma| yadi
naikasthānikaḥ| tadā pūrvaśabde niruddhe'nantaraśabdaḥ svayamutpadyate| ato na śabdaḥ śabdāntaramutpādayati|
śabdaścaiko dharmaḥ, kathaṃ śabdāntaramutpādayati| nahyekaṃ vastūtpādakaṃ
paśyāmaḥ| (pṛ) yathā saṃyoga ekaḥ san vastunāmutpādakaḥ| evaṃ śabdo'pi ekadharmaḥ sannapi
śabdāntarasyotpādakaḥ| (u) paśyasi khalu saṃyoga ekaḥ san yaṃ śabdamutpādayati [so]'pi
tathā syāt| rūpamapi ekaṃ sat rūpāntaramutpādayet| tathā gandharasasparśā api| evañca dravyaṃ
pañcasvabhāvaṃ trisvabhāvaṃ dvisvabhāvaṃ na syāt|karmasāmyācca| śabdaḥ karmaṇā tulyalakṣaṇaḥ|
yathā vadanti śabdo guṇo'pi karmaṇā tulyo nirudhyate| yathāṅgulisphoṭasvaṅgaspandakarmāṇi
śabdavanti| na hi spandaḥ khaḍgagādviyujyate| evaṃ śabdo'pi karagṛhīte khaḍge śabdaḥ
spandena sahoparamati| ato jñāyate karma na karmāntarasyotpādakam| śabdo'pi na punaḥ śabdānantarasyotpādaka
iti| yathā kalpayasi ādyakarmaṇaḥ saṃskāra uttarottarakarmotpādaka iti|
tathā ādyaśabdātsaṃskāra utpadyate| saṃskārāduttarottarakarmāṇi samutpadyanta iti| tatra
nāsti saṃskārādutpadyamānaṃ saṃskārāntaram| kāraṇakarma saṃskāramutpādayati| na śabdaḥ|
karmanirodhācca na kāraṇadravyaṃ bhavati| kasmāt| pūrvaṃ karmaṇi niruddhe hi tadanantaraṃ
dravyamutpadyate| evaṃ śabdo'pi| pūrvaśabde niruddhe'nantaraṃ śabdaḥ svayamutpadyate| ityanantaraśabdo
na kāraṇavān syāt| athāpi yadi vadasi pūrvaśabdaḥ śabdānantaramutpādayatīti|
tadā śabdo'kṣaṇikaḥ syāt| kasmāt| śabdotpattikāla prathamaḥ kṣaṇaḥ| śabdāntarotpattikālo
dvitīyaḥ kṣaṇaḥ| utpannaśabdāntara [kālaḥ] tṛtīyaḥ kṣaṇaḥ| pūrvaśabdanirodhakālaścaturtha
ityakṣaṇikaḥ syāt|śabdaḥ kathaṃ śabdāntareṇa viruddhaḥ| kiṃ yathā khalu viṣaṃ viṣauṣadhena
viruddham| auṣadhaṃ vā vyādhyā viruddham| tathā no cet ghaṇṭā na śabdadvayavatīti [na] syāt|
yadyekasmin kṣaṇe ghaṇṭā śabdadvayavatī, tadā kṣaṇasahasre'pi śabdadvayavatī syāt| yathā
guṇe'sati drvyasyāgnisaṃyogād guṇa utpadyate| pūrvakṛṣṇarūpe niruddhe raktarūpamutpadyate|
evaṃ śabdo'pi- pūrvaśabde niruddhe śabdāntaramutpadyate| tathā no cet ekasminneva kṣaṇe
ghaṇṭā śabdadvayavatī syāt| vastutastu na dvayavatī| ato'yuktam| yadi śabdāt śabdāntaramutpadyate
tadā na hetumanuvarteta| vastutastu ghaṇṭātaḥ śabda utpadyate| sa tu hetumanuvartate|
idañca śabdāntaramakhaṇṭāśabdaḥ syāt| tacca śabdāntaraṃ naivaṃ samucchidyeta| hetusamucchedābhāvāt|(pṛ)
ādyaśabdāt sūkṣmaśabdaḥ pariṇamata ityato'sti samucchedaḥ| (u) kasmātsūkṣmaśabdaḥ
pariṇamate| yathābhighātaṃ saṃskārābhivyaktiḥ| yathābhivyakti ādyaśabdaḥ| dvitīyaśabdatadavayavādayo'pi
yathābhivyaktiviśeṣaṃ bhavanti| tāḍanahetvabhāvāt saṃskārābhivyaktistu
bhajyate| saṃskārābhivyaktibhaṅgāttu śabdaḥ sūkṣmaḥ pariṇamate| yasya śabdahetukaṃ
śabdāntaramutpadyata iti| tasya rūpamupādāya jala ādarśe rūpamutpannaṃ syāt| evaṃ jale candra
ādarśe pratibimbameva rūpaṃ bhavet| tathā ca vaiśeṣikasūtraṃ sarvaṃ naṣṭaṃ syāt|yadvadasi
vibhāgācchabdo niṣpadyata iti| tadapi na yuktam| kasmāt| na hi hastavibhāgācchabda utpadyate|
saṃyogāttu śabdo bhavati| khaḍgavaṃśādīnāmavayaveṣu mithaḥ saṃśliṣṭeṣu vibhajyamāneṣu
ca mitho nodanācchabdo bhavati| na ca vayaṃ vadāmaḥ saṃyogācchabdo bhavatīti| kasmāt|
nahyaṅgulyākāśasaṃyoge śabda utpadyate| aṅgulīṣu mitho'nunnāsu na śabda utpadyate| ataḥ saṃyogānnotpadyate|
kevalaṃ caturṣu mahābhūteṣu saṃyukteṣu viyukteṣu vā śabda utpadyate| yathā
mahābhūtānāṃ karma nityasthāyi, na tāni vihāya gacchati|śabdaśravaṇavargaḥ pañcāśaḥ|51
gandhāghrāṇavargaḥ(pṛ) yadyāha bhavān-gandho nāsikāṃ prāpto jighryata iti| tadapyayuktam|
kasmāt| yathā śabdo dūrācchrūyate| tathā gandho viprakṛṣṭadeśastho'pi ghrātuṃ śakyate| yadi
manyase yat asmādgandhāt santatyā gandhakāraṇamutpadyata iti| tat śabdasantāna ukta eva
taddoṣaḥ| (u) gandhaḥ kathaṃ [tarhi] ghrātavyaḥ| (pṛ) kusumāvayavān sūkṣmān gacchato gandho'pyāśritya
gacchati| (u) maivam| yadi kusumāvayavā gacchanti kusumāvayavasya rūpamapi draṣṭavyaṃ
syāt| na tu dṛśyate| ato jñāyate na gacchantīti| (pṛ) kusumāvayavarūpamatisūkṣmatvāt
na dṛśyate| (u) gandho'pyatisūkṣmo na jighrayet| (pṛ) prabhāvamahatvādgandho jighnyate|
yathā coṣyasya hiṅgāvadṛṣṭarūpe'pi tadgandhamātraṃ jighrāmaḥ| (u) yatra sūkṣmāvayavarūpaṃ
[tatra] tadgandho jighrayata iti pratyakṣadṛṣṭam| sūkṣmāvayavasya rūpaṃ kasmānna dṛśyate|
yadi kusumaṃ dahyate| tadgandho vardhate| rūpaṃ paraṃ nirudhyate| ato na kusumāvayavo gandhaḥ|
yadi gandha kusumāvayavaḥ, alpaṃ ghrātavyaḥ syāt| na tathā vastutaḥ| yadi kusumāvayavā
gacchanti, kusumamapacīyamānaṃ syāt| natvapacīyate vastutaḥ| kenedaṃ jñāyate| yathā ekapalaṃ
kuṅkuma[kusuamaṃ] sadā sagandhaṃ gatvāpi sadaikapalam| (pṛ) apacīyamānamatisūkṣmatvānna
jñātuṃ śakyate| yathā jalaghaṭa ekabindvapagame tatkṣayo na budhyate| (u) yadi sadāpacīyate|
kusumavevāsatsyāt| kiṃ punarapacīyamānaṃ na budhyata iti| yadi kusumaṃ sadāpacīyate|
tadā [tadgandhasya] āghrāṇaṃ nopalabhyeta| sadāpacīyamānatvātpratikṣaṇamutpannavināśi syāt|
pratikṣaṇavināśitvād dravyāntaramutpannaṃ syāt| kiṃ punarna guṇāntaramutpannamiti| vastutastu
kusumasyāghrāṇamupalabhyate| ato jñāyate kusumāvayavā na gacchantīti|(pṛ) yadi gandhamātraṃ
gacchati gandho'pi [tarhi] kṣīyeta| sadāpacīramānatvāt| gandhasya niravayatvāccaikāntikaparikṣaya
eva syāt| (u) na vayaṃ [svī] kurmaḥ kusumāvayavā vāyumanuvartanta iti| nāpi
vāyuḥ kusumasya gandhaṃ boḍhvā gamayatīti| kusumagandhamātramupādāya gandhāntaramugpadyate|
tadupādāya gandhavāyuḥ tataḥ samutpanno gandhavāyurnāsikāṃ prāpya jighryate| ato nāsti
taddoṣaḥ| kenedaṃ jñāyate| yathā jighranti tile gandhaṃ, na tu kusumāvayavagandham| kusumena
vāsitatvāt| yadyayaṃ kusumāvayavīyaḥ| kiṃ vāsayati| tilam| ato jñāyate'yaṃ gandho na
kusumāvayavartīti| sa kusumagandhaḥ kusume niṣpīḍite vā niṣpiṣṭe vā saṃparitāpite vā kṣīyate|
yaḥ tilavartī, na sa kṣīyate| sa kusumagandhaśca tailamātre vartate| na tu kalke| ato
na kusumāvayavīyaḥ| sa ca gandho dīrghakālaṃ tile vartate| na tu kusume| ato na kusumāvayavīyaḥ|
(pṛ) yadi na kusumāvayavīyaḥ| ayaṃ kasya gandhaḥ| (u) ayaṃ tilagandhaḥ kusumamupādāya
samutpanno na tilādviyujyate| evaṃ kusumagandhamupādāya vāyurgandhāntaramutpādayati| idañca
pradarśitameva|atha kadāciduṣṇavāyuśśītavāyuścānubhūyate| na tatrāpāmagnervā rūpamupalabhyate|
ato jñātavyaṃ vāyau punaḥ sparśāntaramutpadyate| na tvāhṛtasya jalasyāgnervāyavā
gacchantīti| yadi vāyāvuṣṇasparśastaijasaḥ, śītasparśaśca jalīyaḥ tadānuṣṇāśītasparśena
pārthivena bhavitavyam| yathā jalasya tejasaśca rūpaṃ nopalabhyate, pārthivarūpamapi saukṣmānnopalabhyeta|
tathā cet vāyurasparśaḥ syāt| idaṃ doṣāyaiva bhavet|anyasyāpi kasyacidvacanamupalabhyate-yathā
vāyorudakatejaḥsaṃyogācchītoṣṇasparśaḥ, tathā vayoḥ pṛthivīsaṃyogādanuṣṇāśītasparśo'sti
iti| tatra nāsti vinigamakaṃ yadudakāvayavā stejovayavā eva vā vāyumanugacchanti,
na tu pṛthivyavayavā iti| yathā bhavatāṃ sūtram-trayaḥ sparśā sparśakāyā vā na
pṛthivyudakatejasāmityadṛṣṭaliṅgo vāyuriti jñāyate| anena vacanena trividhāḥ sparśā vāyau
kadācidāgantukā vā'nāgantukā vā syuḥ| kasmāt| trividhāḥ sparśā yadyadṛṣṭaliṅgāḥ, tadā vāyavīyāḥ|
bhavato mataṃ yat dṛṣṭa udake tejasi śītoṣṇaspaśau staḥ| na tau vāyavīyau| iti| evaṃ
dṛṣṭapṛthivyāmanuṣṇāśītasparśo'stīti so'pi vāyvayavīyo na syāt| yadi pūrvamevāsti pṛthagvāyusparśo
na pṛthivīsaṃyogāt| tarhi vaktavyamayaṃ sparśo vāyavīyaḥ| ādau tu na dṛśyata iti|
kathaṃ jñātavyaṃ vāyusparśamātra manuṣṇāśītaṃ na tu pṛthivyavayava iti| vayamapi vadāmo
rūparasagandhasparśāḥ pṛthivyāmeva santi nābādiṣu iti|yat bhavatāṃ matam-yat dṛṣṭeṣu abādiṣu
rūpādikamastīti| tat pṛthivīyogād dṛśyate na tu tat tatrāsti| apsu uṣṇaliṅgavat| tatra
nāsti vinigamakaṃ yadapāmuṣṇalakṣaṇaṃ tattejoyogādevāsti| na tu rūpādilakṣaṇaṃ pṛthivīyogāditi|
ādau [yat] pṛthagastitvenādṛṣṭamabādīnāṃ na tat pṛthiviyogādbhavati| yadyādau dṛṣṭam|
tadā sambhavati vaktum idaṃ rūpamabīyaṃ na pārthivamiti| evamabādīnāṃ vivecanaṃ syāt|(pṛ)
vāyau gandhāntaramutpadyata iti yadvacanam| tadayuktam, kasmāt| nirvāte keṣṭhe durādgandho
jighryate| gandhastu vātaṃ prati ghrātavyaḥ| yathā pārijātataroḥ| ato jñāyate na vāyau
gandhāntaramutpadyate| api tu gandhamupādāya gandhāntaramutpadyate| iti| (u) dvividhaḥ pratyayo
gandhasya| yatra vāyurasti| tatra gandhavāyurutpadyate| yatra nāsti tatra gandhamupādāya
gandha utpadyate ityasya ko doṣaḥ|yadavādīḥ pūrvaṃ gandho dūrāt jighryata ityaprāptyā
syāditi| tadayuktam| kasmāt| rūpasāmyābhāvāt| yadyaprāpya jighryate| tadā rūpeṇa samaṃ
sadaprāpya jighryeta| dūrāddṛṣṭadhūmagandho na jighryate| prāptau tu jighryate| ato jñāyate
aprāpya na jighryata iti| divyanāsikābhāvācca prāpya jighryate| yadyaprāpya jighryate| divyanāsikā
syāt| divyacakṣuḥśrotavat||gandhāghrāṇavarga ekapañcāśaḥ|52 sparśabuddhivargaḥ(pṛ)
sparśo'pi aprāpya jñeyaḥ| kasmāt| sūryasparśasya dūre vartamānatvāt| (u) sūryasparśaḥ
kathaṃ jñeyaḥ| (pṛ) tejobhāgaḥ sūryasakāśādāgatya kāyaṃ prāpto jñāyate| (u) yadi sūryāttejobhāgā
āgacchanti| sūrye'stamite tejobhāgo varteta| na tu vartate vastutaḥ| ato jñāyate nāgacchatīti|
(pṛ) sūryo yadyapi astamitaḥ| tathāpi tattejo vartate iti sparśātt jñāyate| (u)
tathā cettejo'rūpaṃ syāt| bhavatāṃ sūtre nāstyarūpaṃ teja ityayameva doṣaḥ| (pṛ) tatrāsti
sūkṣmaṃ rūpam| (u) tejo rūpabahulamalpasparśakam| yathā pradīrūpam tatsparśamapratibudhyāpi
paśyāmaḥ|(pṛ) sparśaḥ kiṃ niyamena prāpya jñāyate| (u) niyamena prāpya jñāyate| kasmāt|
yathā gandhamupādāya vāyau gandhāntaramutpadyate| tathā sūryamupādāya teja utpadyate| (pṛ)
sūrye'stamite tejorūpaṃ kasmānna dṛśyate| (u) kasyacit tejasaḥ sparśamātramasti na rūpam|
yathā sūrye'stamite dharma| yathā vā jvarārtasya puruṣasya tejaḥ kāyaniśritamasti| dharmagṛhe'gnyapagame'pi
dharmāvaśiṣyate| yathā vā yavā gvāmauṣṇyādi| tat sarvaṃ sparśavadarūpam|
tasmāttejaḥ kiñcitsarūpaṃ kiñcidarūpamiti śraddhātavyaṃ bhavati||sparśabuddhivargo dvipañcāśaḥ|53
manovargaḥyadavādīḥ-manaḥsañcaratīti| ṣadayuktam| kasmāt| manaḥpratikṣaṇamutpannavināśi
vāyuvat karmavadvā| pratikṣaṇotpannavināśidharmasya nāsti gatilakṣaṇam| kiñca mano
gacchatīti kiṃ jñātvā gacchet| utājñātvā gacchet| tadubhayamayuktan| yadi pūrvameva jñātavat
kiṃ gamanena| yadyajñātavat, kimarthaṃ gamanam| yadi cittaṃ cakṣuṣi vartate| kathaṃ
karṇaṃ prāpnoti| yat cittaṃ manyate śrotraṃ gamiṣyāmīti tacchrotasmaraṇam| yā śabdaśuśrūṣā
saiva śabdasmṛtiḥ| yadi cakṣuṣi vartamānaṃ cittam, na tadā [śrotra]smaraṇaṃ bhavati| evamindriyāntare'pi|
ato na mano gacchati| yaḥ pumān pūrvaṃ nagarādīn dṛṣṭavān sa idānīṃ pūrvamanurudhya
smarati na jānāti pratyutpannān| ato na mano gacchati| yadi [mano-] dharmo gacchati,
pūrvasaṃnnikṛṣṭaṃ paścādviprakṛṣṭaṃ [gacchet]| idānīntu sannikṛṣṭaṃ viprakṛṣṭa ñca yugapatsmarati|
ato jñāyate na gacchatīti| yo dharmo gacchati sontarāle sarvān viṣayān jānīyāt|
yathā kaścitsañcaran madhyemārgaṃ rūpādīn padārthān jānāti| na tathā manaḥ| yathā cittamasadapi
jānāti yadutātītamanāgataṃ śagaśṛṅgaṃ kūrmaromāhipādaṃ vāyurūpaṃ lohitalavaṇagandhamityādīni
[sarvāṇya] pijānāti| sarveṣāmaprāptatvāt| ato jñāyate na[mano] gacchatīti|yadi
cittamālambanaṃ prāpnoti| tadā ajñānasaṃśayajñānamithyājñānāni na syuḥ| vastatastu santi
tāni| ato jñāyate na gacchatīti| cittasyālambanaṃ nirvāṇaṃ cittaṃ yadi prāpnoti| saṃskṛtenāsaṃskṛtaṃ
prāpyate| tattu na yuktam| punarāvṛttinissaraṇa[lakṣaṇa] masaskṛtaṃ saṃskṛte
praviśatīdamapyayuktam| yadi paraloko'stīti smarati| tadā cittaṃ paralokaṃ prāpnoti| tatkāyo
mṛto bhavet| na punarujjīvet| ato na gacchati| cittamanāgataṃ smaradanāgataṃ prāpnoti|
na hi pratyutpanno dharmo'nāgato bhavet| atītaṃ smaraccita matīte vartate| nahyatītagato dharmaḥ
pratyutpannaḥ syāt| ato jñāyate na gacchatīti, rāgacittānmukhe rūpāntaramutpadyate|
tathā dveṣādibhyo'pi| yadi cittaṃ deśāntaraṃ prāpnoti| tadā rūpabhedo na syāt| ato jñāyate
na gacchatīti|kiñcālambanasthaṃ cittaṃ vedanetyucyate| tā vedanā stistraḥ-duḥkhāḥ vā sukhā
vā aduḥkhāsukhā veti| yadi cittaṃ pradeśāntaraṃ prāpnoti| tadā tā vedanā na syuḥ| ato na
gacchati| cittañca kāyaniśritam| yathoktaṃ sūtre-nāmarūpāśritaṃ vijñānamiti| ataḥ kāyaṃ
vihāya nānyatra gacchati| kāyaśca vijñānasaṃyuktaḥ san kāya ityucyate| yadi cittaṃ deśāntare
vartate| kāyo nirvijñānaḥ syāt| ālambanaṃ vijñānasaṃyuktaṃ punaḥ sa vijñānamityucyate ato
na gacchati|(pṛ) svapne cittamanyā diśo gacchati| (u) maivam| svapne śukraskhalanādi ceṣṭitāni
sarvāṇi kāyagatāni| cittaviparyayādanyatra diśi vartate iti vadanti| na tu vastuto
gacchati| svapne ca kriyāḥ sarvāstā mithyā| yathā kaścitsvapne pibati naiba tat tṛṣṇāmapanayati|
svapne ca [pāpa]karmacaryādi na pātakaṃ bhavati| ataḥ mano'pi na gacchati| cittaṃ
dṛṣṭe śrute mate jñāte dharmamātre vartate| na dharmāntaraṃ carati| yadi gamanena prāpnoti
tadā dharmāntaramapi jānīyāt| (pṛ) ṛddhiprabhāvitaṃ mano gacchati| anyā diśaśca prāpnoti|
idañca paścādṛddhikhaṇḍanavarge vakṣyate| ato na mano gacchati||manovargastripañcāśaḥ|54
indriyāniyamavargaḥ(pṛ) indriyāṇi kiṃ pratiniyatāni utāpratiniyatāni| (u) kiṃ nāma pratiniyataṃ
kiṃ nāmāpratiniyatam| (pṛ) [yaḥ] cakṣurādīnāmindriyāṇāṃ jñeyo hetuśca| idaṃ pratiniyataṃ
nāma| (u) tathā cedindriyamaniyatam| kasmāt| nendriyāṇi cakṣurādīnāṃ jñeyāni hetavaśca|
(pṛ) akṣitārakājihvākāya ñca jakṣuṣā dṛśyam| śrotranāsika ñcāntarvartata ityato nopalabhyate|
(u) mṛtapuruṣasyāpi tāni santi| natvindriyāṇi tāni| (pṛ) akṣitārakā dvividhā sendriyā
nirindriyeti| mṛtapuruṣasyendriyatārakā kṣīṇā| anindriyatārakā tu vartate| (u) nendriyatārakā
draṣṭrī| ato na cakṣurādibhirupalabhyate| uktañca sūtre-pañcendriyāṇi rūpīṇyanidarśanāni
sapratighānīti| yadi tat sanidarśanam| tadā vibhajyeta iyamakṣitārakā sendriyā iyamanindriyeti|(pṛ)
yadyuktaṃ sūtre-catvāri mahābhūtānyupādāya rūpaprasādāḥ pañcendriyāṇīti| kasmātpunarucyate-pañcendriyāṇi
rūpīṇyanidarśanāni| sapratighānīti| (u) ata eva śaṅkyate tadacintyakarmavalamiti|
karmabalāddhi catvāri mahābhūtānīndriyāṇi pariṇamanti| bhagavān kāṃkṣāvataḥ
svaśiṣyān pratyāha-karmajāni pañcendriyāṇīti| ata ucyate rūpīti| tīrthikā vadanti-pañcendriyāṇi
ahaṅkārajātāni ahaṅkāraścārūpīti| kiñcāhuḥ-pañcendriyāṇi bṛhadvijānanti alpañca
vijānanti| ato'pratiniyatānīti| te'pi manyante indriyamarūpīti| ato bhagavānāha-indriyāṇi
rūpīṇi rūpādīnupādāya siddhānīti| kadācidyāni rūpādīnupādāya bhavanti tāni sanidarśanānīti
brūyāt| ata āha-anidarśanānīti| nāpi śrotrādīnāṃ tadupalabhyate| tathā cedapratighānīti
kaścidbūyāt| ata āha-sapratighānīti| viṣayān pratihantīti kṛtvā| yadrūpaṃ sākāraṃ sapratigham,
tadaudārikaṃ cakṣurmātreṇa dṛśyaṃ bhavati| tīrthikā vadanti-saṃkhyāḥ parimāṇāni pṛthaktvaṃ
saṃyogavibhāgau paratvāparatve karma sāmānyaṃ viśeṣāśca [rūpi] dravyasamavāyādarūpiṇo'pi
cākṣuṣāṇīti| ato bhagavānāha-eṣāṃ rūpamātraṃ sanidarśanam nānye dharmā iti|hastādau
pratihanyata iti sapratigham| (pṛ) tathā cet [ta-]tsparśamanubhavet| (u) yadyapi sarvaṃ
pratihanti| tathāpi na sarvatrotpadyate [tatsparśaḥ]| kāyavijñānaṃ [ta] dvijñānamanujāyata
iti indriyāṇi vibhaktāni| athendriyāṇi vastuto'pratiniyatāni| kasmāt| dharmo yadi pratiniyataḥ|
hastena vastugrahaṇavadekameva vastu gṛhṇīyāt| cakṣustu mahadalpañca paśyatītyato'niyatam|
yasya pratiniyato vastusparśaḥ tasya kāritramasti| yathā tejaḥsparśe dāhaḥ khaḍgasparśe
chedaḥ| cakṣustu sudūramapi paśyatītyato'pratiniyatam| yo dharmaḥ pratiniyataḥ sa pratiniyataṃ
dharmaṃ pratihanti| yathā hasto hastaṃ pratihanti| cakṣustu udakakācābhrapaṭalādibhirna
pratihanyate| ato'pratiniyatam| kiñcendriyaṃ yadi pratiniyatam| kāyasyāntareva varteta|
kāyasyāntarvartitvānmanoyuktamapi na bāhyaviṣayān paśyet| vastutastu paśyati| ato'pratiniyatam|
dharmo yadi pratiniyataḥ tadā [na] saṃkhyeyāni pañcendriyāṇi| kintu cakṣurādīni
dvaikāyajihvābhyaḥ sahāṣṭau syuḥ| ato'pratiniyatam| adhiṣṭhānamātraṃ pratiniyatam| nendriyam|
vāmacakṣuḥ paśyati dakṣiṇacakṣurapi vijānāti| nahyanyatpaśyati anyadvijānātīti syāt|
indriyāṇāṃ vāmadakṣiṇalakṣaṇābhāvānna pratiniyatānīmāni|(pṛ) cakṣuṣo raśmirmahadalpaṃ paśyati
sudūraṃ gatvāpi rūpamapratihataṃ paśyati| yathā sūryaraśmiḥ kāyavinirmuktaḥ paśyati|
raśmirayaṃ dve cakṣuṣyupādāyaikatra militvā ekībhūto rūpaṃ paśyati| cakṣurekaṃ śrotraṃ nāsikā
ca kāyasyāntarvartamānā na vibhaktuṃ śakyate| ato bhavadvacanam anyatpaśyati anyadvijānāti
idaṃ nirastam| ātmano jñānaṃ nendriyasya indriyantu prayojyan| dharmasannikarṣo nopalabhyata
iti yadbhavadvacanam tatprayuktam| yadādityaprakaśenābhibhūta ityādi| śrotrādīnāmindriyāṇāṃ
sannikarṣo gūḍha ityato'pi nopalabhyate| yathā vṛkṣasaṃyogasya nigūḍhā koṭirna
jñāyate| ātmānamupādāya caitanyam| nendriyāṇyupādāya| indriyaṃ mautikam| mahābhūtamacetanamityata
indriyamapyacetanam| ghaṭaḥ paramāṇuhetukaḥ| yathā paramāṇuracetanaḥ| ghaṭo'pyacetanaḥ|
sa viṣayāntaraṃ na jānātītyato'cetanamiti jñāyate|atrocyate| bhavānāha-raśmirgacchati
indriyamekatra sthitamiti| bhavato raśmirindriyaṃ bhavati| raśmeravyavasthitatvādindriyamapyavyavasthitam|
sa ca raśmirnāstīti pūrvameva nirastam| yadavādīrekamindriyamiti| nedaṃ
yujyate| ekaṃ cakṣuḥ kiñcitpaśyati dvitīyaṃ cakṣuranyatpaśyati| yadyekaṃ cakṣurvinaśyati
tadā nāsti raśmiḥ| indriyāṇāṃ savyadakṣiṇatvañca pūrvameva pratyuktam| (pṛ) yadyekaṃ cakṣurvijñānajanakam|
tadā dve cakṣuṣī ekamindriyaṃ syāt| kiṃ dvitīyaṃ cakṣuḥ karoti| (u) nāsikā
[vivarasya] bhedānnaikaṃ bhavati| asaṃvṛtāpi pṛthagbhavatīti naikaṃ bhavati| karāṅgulyādivat|
yadavocadbhavān-ātmaprayogya[mindriya]miti| tannirastapūrvam| ātmā na prayojayati|
ādityaprakāśenābhibhūta ityapi dūṣitapūrvam| yadavādīḥ sannikarṣo nigūḍha ityato na dṛśyata
iti| idamayuktam| kasmāt| [indriya] dharmo yadi vyavasthitaḥ| tadā sannikarṣo na bhavet|
svarūpato bailakṣaṇyāt| yathā vṛkṣasaṃyogo nigūḍho'pi tadavasāne dṛśyate| naivaṃ viṣayendriyasannikarṣo
dṛśyate| yaduktam-ātmavaśāccaitanyamiti| atrātmā nāstīti vakṣyate| yabdravīṣi-bhautikānīndriyāṇīti|
tadayuktam| karmabalena pariṇamitāni mahābhūtānīndriyāṇi bhūtvā vibhaktāni
santi|(pṛ) indriyāṇi niyatāni| kasmāt| tāni ca bhautikāni| catvāri mahābhūtāni niyatānīti
indriyamapi niyatam| yasmāccakṣurādīnīndriyāṇi niyatāni tasmānmahābhūtādīnyupakurvanti|
mahābhūtañcendriyaṃ pariṇamyate| mahābhūtasya niyatatvāt tadvikṛtadharmo'pi niyataḥ
syāt| indriyeṇa svaviṣayavatā bhāvyam| viṣayeṇa ca svendriyavatā bhāvyam| yadyaniyatam|
mitho bhāvyatā na syāt| manovat syāt| ato jñāyate niyatamiti| lauki kāstārakādiṣu niyatān
dharmān vijānanti| na mana ādivat [aniyatān]| ato niyatāni| indriyañca purovartinaṃ viṣayaṃ
vijānāti| anyatrānumānena| ato niyatam| vidyamānamālambanaṃ vijanātīndriyam| manastvavidyamānamālambanam|
tadyathātītādi| indriyārthasannikarṣādindriyajñānamutpadyate| yasmānniyatenendriyeṇa
niyato viṣayaḥ pratihanyate| tasmāt jñāyate niyatamiti|atrocyate| yaduktaṃ bhavatā-indriyāṇi
bhautikāni niyatānīti| sarvaṃ bhautikamapi kiñcidindriyaṃ bhavati kiñcinnendriyam|
evaṃ kiñcinniyataṃ kiñcidaniyatam| yadavocaḥ-upakurvantīti| jñānasyopakurvanti na
indriyasya| mahābhūtavikṛtamindriyamiti coktam| vikāro'pi jñānārtho nendriyopakārakaḥ| caturṇāṃ
mahābhūtānāṃ prasāda ityato'niyatam| yabdravīṣi-indriyārthayormitho bhāvyateti| ayamapi
manasa eva niyamaḥ| indriyasyājñatvāt| tadanye sarve manobalaviśeṣāḥ| ṣaḍ vijñānāni ityuktirapi
manovijñānamapekṣyeti niścīyate| yathā catussatyābhisamaye dharmān sākṣātkṛtya
[ta]ddharmatāṃ samyak bhāvayatīti sarvamidaṃ manovijñānenaiva| yathā cālātacakramāyamarīcinirmitagandharvanagarāṇi
sarvāṇyasatyabhūtāni paśyati| tathā rūpāṇyapi paśyati| ataścakṣurādīni
sarvāṇi mithyālambanāni bhavanti| yadavādīḥ-indriyārthasannikarṣāt jñānamutpadyata iti|
kiṃ prāpya vijānāti kimaprāpyeti sarvaṃ pratyuktam|indriyāniyamavargaścatuḥpañcāśaḥ|55
rūpāyatanalakṣaṇavargaḥnīlapītādirūpaṃ rūpāyatanamityucyate| yathoktaṃ sūtre- [yat] cakṣurāyatanamatītarūpaviprayuktam|
idamāyatanaṃ jñātavyamiti| (pṛ) kecidāhuḥ karma parimāṇañca
rūpāyatanamiti| kasmāt| yathoktaṃ sūtre-kṛṣṇāvadātahrasvadīrghaudārikasūkṣmāṇi rūpāṇīti|
(u) saṃsthānādayo rūpasya prabhedā eva| kenedaṃ jñāyate| rūpaviyuktaṃ parimāṇādicittaṃ nopalabhyate|
yadi saṃsthānādi rūpādanyat| rūpaviyukta [saṃsthāna]cittamapyutpadyeta na vastuta
utpadyate| ato jñāyate nānyaditi| (pṛ) pūrvaṃ rūpabuddhirbhavati paścātsaṃsthānabuddhiḥ|
kasmāt| kṛṣṇāvadātavartulaparimaṇḍalabuddhayo na yugapadbhavanti (u) hrasvadīrghādilakṣaṇaṃ
sarvaṃ rūpaṃ pratītya manovijñāne samutpadyate| yathā rūpadarśanapūrvakaṃ manovijñānamutpadyate|
saṃskṛtadharmāṇāṃ kṣaṇikatvāt strīpuṃnimittakarmāpi nāsti, vijñānadharmo na gatiḥ|
atītaṃ hi karmetyucyate|(pṛ) atītaṃ kāyikaṃ karma| yadi nāstyatītaṃ| na tadāsti kāyikaṃ
karma| (u) saṃvṛtisaṃjñāyāsti kāyikaṃ karma| na paramārthataḥ| (pṛ) yadi paramārthato nāsti
kāyikaṃ karma| na syātpuṇyapāpamapi paramārthataḥ| puṇyapāpābhāvādvipāko'pi nāsti| (u)
[kasmiṃścit] dharme sthānāntara uddhite yadi parasyopakāro hiṃsā vā bhavati| tadā sidhyati
puṇyapāpam||rūpāyatanalakṣaṇavargaḥ pañcapañcāśaḥ|56 śabdalakṣaṇavargaḥ(pṛ) kasmānnocyate
śabdamupādāya mahābhūtāni bhavantīti| (u) śabdo rūpādivinirmuktaḥ| rūpādayaśca [śabdā] saṃprayuktāḥ|
ato nocyate| śabdaśca na rūpādivannityasantānaḥ| nāpi ca rūpādibhi sahajātaḥ|
rūpādibhyaścānyathā jātaḥ| kasmāt| rūpādīni sahajātāni kramaśo mūlāṅkurakrameṇa bhavanti|
śabdastu na tathā bhavati| śabdaśca padārthāllabdhanāmakaḥ| yathā vadanti ghaṭaśabda iti|
na tu vadanti ghaṭe śabda iti| kadācidvadanti ghaṭaṃ paśyāmīti| kadācidvadanti ghaṭarūpaṃ
paśyāmīti| na tu vadanti ghaṭaṃ śṛṇomīti| kevalaṃ vadanti ghaṭaśabdaṃ śṛṇomīti| sattvānāṃ
pūrvākṣiptakarmavāsanatvādyadi padārthā nityaṃ saśabdāḥ syuḥ tadā na tātkālikaḥ [śabdaḥ]|
tasmācchabdo na mahābhūtānāṃ sādhanahetuḥ|(pṛ) padārthāḥ saśabdā iti kenedaṃ jñāyate| sammarde
śabda udeti| mahābhūtānāṃ sadā mithaḥ sammardāt sarvaṃ saśabdaṃ syāt| (u) na padārthānāṃ
mithaḥ sammardaḥ sarvaḥ śabdahetuḥ| kasmāt| cakṣuṣā paśyāmaḥ khalu nāṅgulidvayasammardaśśabdajanaka
iti| (pṛ) tatra śabda utpadyate| saukṣmyānna jñāyate| (u) notpadyate [tatra
śabdaḥ] yāvatsūkṣmaśabdasyāpyaśravaṇāt| yo vadati asti śabda iti| tasya pratyakṣe śraddhā
na syāt| paro'pi vadet-astyudake gandhaḥ| saukṣmyānna jighryate| asti tejasi rasaḥ| santi
vāyāvākāśe ca rūpādaya iti| na santi vastutaḥ| ato na sarvaḥ sammardaḥ śabdajanakaḥ|(pṛ)
saṃvṛtitaḥ sadā vadanti śabda ākāśaguṇa iti| kenedānīṃ jñāyate caturmahābhūtaja iti| (u) pratyakṣaṃ
paśyāmaḥ khalu śabdaṃ caturmahābhūtajam| asmaddarśanasya pratyakṣapūrvakatvāt| vadanti
ca ghaṇṭāśabdo bherīśabda iti| ato jñāyate ghaṇṭābheryorayaṃ śabda iti| caturmahābhūtebhyo'nyatvāt
śabdo viśiṣyate yathā ghaṇṭābherīśabdāvanyau| tāmrabhājanavedhe kampitaśabdaḥ
saha bhavati| gṛhīte ca saha śāmyati| kampitabhājanaśabdo'pyevamiti jñeyam| śabdaṃ kariṣyan
avaśyaṃ cāturbhautikaṃ bimbamākāṃkṣate| ato jñāyate caturmahābhūtajaḥ śabda iti|karmakāraṇaśca
śabdo viśiṣyate| yathā sattvānāṃ dhvaniḥ kadācitkarkaśaḥ kadācinmadhuraḥ| na karmakāraṇenākāśe
guṇa utpadyeta| ato na [sa ākāśaguṇaḥ]| hetulakṣaṇatvācca| hetulakṣaṇañca-yo
dharmo yasmādbhavati| sa [tabhya] hetuḥ| evaṃ kāraṇamahābhūteṣu satsu śabdo bhavati| asatsu
na śabdaḥ| yathā tejasi satyauṣṇyaṃ nāsati| iti jñātavyaṃ tejasa auṣṇyaṃ bhavatīti| mahābhūtajaḥ
śabdo'pyevam| yathākāśauṣṇyayoḥ sattā| ākāśe vartamāne'pi auṣṇyamasti kadācit
kadācinnetyākāśo nauṣṇyakāraṇamiti jñeyam| tadā śabdo'pi| yathākāśabhāve śabdabhāvaḥ| ākāśe
vartamāne'pi śabdaḥ kadācidasti kadācinnāsti| ato jñāyate'kāraṇamiti| śabda ākāśaguṇa itīdaṃ
na śraddheyam| dṛṣṭe tāvanna paśyāmaḥ śabdaḥ ākāśamupādatta iti| nāpyanumānam| tatra
kenānumānaṃ bhavet| sūtragranthe ca bahūni viruddhāni| evaṃ nāstyekamapi śreaddheyam| ato'yuktamiti
jñāyate|śabdalakṣaṇavargaḥ ṣaṭpañcāśaḥ|57 gandhalakṣaṇavargaḥ(pṛ) tamālapatrādinānāgandhasamavāyāt
tadgandho maula-[gandhā] danyaḥ| kiṃ teṣāmeva gandho gandhāntaramutpādayati
?| (u) gandhakalāpahetukaṃ gandhāntaramutpadyate| yathā nīlapītarūpasaṅkare haritarūpamutpadyate|
vibhinnakarmapratyayācca vibhinnagandha utpadyate|aulūkyā vadanti pṛthivīmātraguṇo
gandha iti| kathamidam| (u) nāsti dravyamitīdaṃ pradarśitameva| ato'yuktamiti jñāyate|vaiśeṣikāḥ
punarāhuḥ-kāṃsyatrapusīsa [loha] suvarṇarajatatāmrādayastaijasā iti| tatrāpi
gandho'stītyato jñāyate na pṛthivīmātre'stīti| (pṛ)kāṃsyādau pṛthivīyogādgandhaḥ| (u) nāyamāgantuko
gandhaḥ| kasmāt| pūrvamanyasmin dravye'nāghrāto'yaṃ gandhaḥ| yo ghrātapūrvaḥ sa
āgantuko vaktavyaḥ| yathā pūrvaṃ kusume gandhamāghrāya paścādvastre jighrataḥ ayamāgantukaḥ
saṃbhavati| naivaṃ bhavati kāṃsyādīnāṃ gandhaḥ| ato'hetuḥ| kāṃsyādīnāmasati nirgandhasamaye
na vaktavyamāgantuka iti| mamāpi sambhavati nodakādādau rūpādīni santi| pṛthivīyogāttu
kevalamupalabhyanta iti| yadi bravīṣi jalādāvasti rūpaṃ svata iti| vayamapi vadema kāṃsyādau
svata eva gandho'stīti| yo dharmo yasya vastuno'vinirbhāgavartī sa tasyāsti| ato yo gandho
yatrāvinirbhāgavartī sa tasyaiva dravyasya gandhaḥ| jalādau ca yadyasti gandhaḥ saukṣmyānnopalabhyate|
tadā ko doṣaḥ| yathā vadanti-asti candramasi tejaḥ tejasaḥ pratiniyatoṣṇatā
iti| vadanti ca gharmagṛhe'gnyapagame'pi śiṣyamāṇasya dharmaṇo'sti sūkṣmaṃ rūpamiti| yavāgāvasti
sūkṣmaṃ śītalakṣaṇamiti ca| tathā jale'pi gandho'sti| na tatrāsti niyamaheturyajjalegandho
nāstīti vaktam|kiñca bhavato dravyāṇyaniyatalakṣaṇāni bhavatni| kasmāt| bhavatā
pratijñātam “vyavasthitaḥ pṛthivyāṃ gandha” iti| vajrasphaṭikādīnāntūjvalavikṛtatvāt pārthivatve'pi
nāsti gandhaḥ| bravīṣi ca “apsu śītatā” iti| kṣīrādīnāṃ niyataśītatve'pi ghṛtādīnāṃ
gandhavattvāt pārthivatvamucyate| āha ca “tejasa uṣṇatā” iti| kāṃsyādīnāṃ taijasatve'pi
noṣṇatā| candrādayaḥ śītā api taijasā iti bravīṣi| ityevamādibhirdravyāṇi na niyatalakṣaṇāni
bhavanti|| tasmādgandhaḥ pṛthivīmātre vidyata itīdamayuktam| kāṃsyādayastaijasā iti
yadbhavato matam| tadapyayuktam| kasmāt| uṣṇatāniyamābhāvāt| aulukyā vadanti-tejasa uṣṇatā
vyavasthiteti| kāṃsyādayastvanuṣṇāḥ| (pṛ) kāṃsyādīnāmuṣṇatā kārye vartate| na tu sparśe|
(u) ghṛtaṃ kāryataḥ śītamiti āpyaṃ syāt| bhavatastu matam gandhavattvātpārthivamiti| ataḥ
kāryata iti vacanaṃ na hetuḥ kalpate| harītakīphalamātre uṣṇatā niyateti taijasadravyaṃ syāt|
vastutastu gandhavatī pañcarasavatīti na taijasadravyamityucyate| kāryata iti vacanasyāhetutvāt|
kāṃsyādīni na taijasadravyāṇi| tejaso lakṣaṇaṃ laghutvaṃ kāṃsyādīnāṃ gurutvaṃ,
tejaso rūpaṃ bhāskaraṃ śuklam kāṃsyādīnāntu abhāsvaram| kāṃsyāṃdīnāṃ tejasā vailakṣaṇye'pi
tāni taijasadravyāṇīti jñāpyante| tāni ca tejaso viruddhāni| kasmāt| agnisaṃyoge'pacayāt|
yadi taijasāni, agnisaṃyoge vivardheta| na tu vivardhate| ato na taijasadravyāṇi| asamyakcintanāt
bravītha yūyaṃ-gandhaḥ pṛthivīmātre vidyata iti| parantu sa gandhaścaturṣu saṅghāteṣu
vartate|gandhalakṣaṇavargaḥ saptapañcāśaḥ|58 rasalakṣaṇavargaḥraso nāma mathurāmlalavaṇakaṭutiktakaṣāyādayāḥ|
ime ṣaḍrasāḥ padārthavaśādviśiṣṭā bhavanti| na tu caturṣu mahābhūteṣu
tāratamyena bhavanti| yathā vadanti pṛthivyā apāṃ bāhulyena madhura iti| tadayuktam|
madhurasyāpramāṇā viśeṣā bhavanti| ato jñātavyam -padārthāt pṛthak [pṛthak] svabhāvo raso
jāyata iti|cikitsakāvadanti-ṣaḍeva rasā iti| kathamidam| ṣaḍiti nātisīmā| kasmāt| kadācidvayo
rasayoḥ samavāyaḥ, kadācit trayāṇām, kadāciccaturṇāmityevamapramāṇāḥ| na tu madhurāmlasamavāyānmadhurāmlau
bhavataḥ| madhurāmlasamavāye punārasāntaramutpadyata ityevamapramāṇāḥ|
saṃvṛtyā rasā vibhaktāḥ yathā janā manyante madhuraṃ madhurameva bhavatīti| rasānāṃ pākakālaḥ
pṛthak pṛthaglakṣaṇasya hetuḥ| madhurarasaḥ pākakāle'mṛtameva bhavati vikriyate vā|
tathānye'pi rasāḥ| ato dharmāṇāmastīdṛśaḥ prabhāvaḥ| na tu ṣaṇmātrā [rasā] iti||rasalakṣaṇavargo'ṣṭapañcāśaḥ|59
sparśalakṣaṇavargaḥsparśo nāma kaṭhinaṃ mṛdu guru laghu prabalaṃ durbalaṃ
śītamuṣṇaṃ karkaśaṃ ślakṣṇaṃ kṛśaṃ śthūlaṃ praśrabdhiḥ klamathamaklamathaṃ rogo viśeṣo
vā kāyataikṣṇyaṃ kāyamāndyamālasyaṃ gauravaṃ sammūrchanaṃ sammohaḥ stambharna vyathā śūlaṃ
vijṛmbhikā jighatsā pipāsā santṛptiḥ sātaṃ visātaṃ maurarvyam ityādayaḥ|(pṛ) kecidāhuḥ-trayaḥ
sparśāḥ śīta uṣṇo'nuṣṇāśīta iti| kathamidam| (u) kāṭhanyādiṣu jñānamutpadyate| kāṭhinyādīn
vihāya nāsti śītoṣṇajñānam| (pṛ) aulūkyā vadanti-pṛthivyā anuṣṇāśītasparśastathā
vāyorapi sparśaḥ| apāṃ śītasparśaḥ tejasa uṣṇasparśa iti| kathamidam| [tādṛśa] niyamo nāstīti
pūrvamevoktam-yaduta sarpirādīnāṃ niyatā śītatā kāṃsyādīnāmanuṣṇateti| kiñcoktaṃ pūrvaṃ
triṣu sparśeṣu yadi vāyavīya āgantukaḥ tadā sparśāntarābhāvādvāyuraniyatalakṣaṇaḥ syāt|
iti| yavāgau śīlakṣaṇānupalambhādapāmaniyataṃ śītalakṣaṇaṃ syātt|(pṛ) yavāgāvasti sūkṣmaṃ
śītalakṣaṇam| tejasābhibhūtatvānna jñāyate| kenedaṃ jñāyate| tejaḥśaktau kṣīṇāyāṃ punaḥśītasyodayāt|
(u) kāṃsyādīni sarpirādīni ca kaṭhinadravyāṇi agnisaṃyogādravī bhavanti| yadi
kāṭhinye'vinaṣṭa eva dravatvamasti| tadā kāṭhinyameva dravatvaṃ syāt| yadi kāṭhinye vinaṣṭe
dravatvaṃ bhavati| tadā śītasparśe niruddhe punaśśītasparśa utpadyeta| yathānuṣṇāśītaḥ pṛthivīsparśaḥ|
agnisaṃyoge sa sparśo yadi na vinaṣṭaḥ| tadā na pāko bhavet| yadi vinaṣṭaḥ|
tadā sa eva sparśaḥ sparśāntaramutpādayet| evañca śītasparśe vinaṣṭe punaśśītasparśa utpadyeta|
tathā cedapāṃ guṇā api pacyeran| bhavāṃstu viparyayaṃ duṣṭaṃ bravīti| virodhidharmasannipāte
sarvāṇyanityāni| yathāgnisaṃyogāttṛṇādīni naśyanti| yadyāha-uṣṇasparśaḥ śītasparśa
[tayā] parāvartata iti| [tadā] paro'pi brūyāt payolakṣaṇamanirudhya kevalaṃ dadhilakṣaṇaṃ
parāvartata iti| tattu nopalabhyate| yadi bravīṣi na paśyāmaḥ payaḥ punaḥ payorūpeṇeti|
evañca na pākavat syāt| kasmāt| anādau saṃsāre kiṃ dravyaṃ nāgninā dagdhaṃ bhavati| dṛṣṭā
ca bhūmau sadhrūmamṛt upalabhyamānā| jñātavyāñca pākāt vyāvṛtteti| ato jñāyate pāko na nityo'parāvṛtta
iti| evañca śītasparśe vinaṣṭe punaḥ śītasparśa utpadyate| kadācidagnisaṃyogātkṛṣṇarūpe
vinaṣṭe punaḥ kṛṣṇarūpamutpadyate| raktarūpe vinaṣṭe punāraktarūpamutpadyate|
evaṃ śītasparśo vinaṣṭaḥ sannagniviyoge punarutpadyate| tatra ko doṣaḥ|vaiśeṣikā vadanti-pṛthivīmātre
pāko bhavati nāpsu iti| bhiṣajastu vadanti-yastaptāṃ yavāgūṃ pāti sa vijātīyaṃ
phalaṃ labhata iti| yadi yavāgau rūpādīnāṃ nāsti [pākaḥ]| vijātīyaphalavattāniṣṭhābhaṅgaḥ|
ato jñāyate'bādayo'pi pākavanta iti| yathāgnipakvadravyasya pūrvaguṇavināśātpurnarguṇāntaravattvāt
jñāyate dravyaṃ vijātīyaguṇavaditi| evamāpo'pi| lakṣaṇānāṃ virodhāccānityatā| yathāpogniṃ
nirvāpayanti| agnirāpaḥ paripācayati| nādravyaṃ paripācayati tejobalam| api cāgnisaṃyogena
śītasparśo'pagacchati| tasmādvaiśeṣikasūtram-śītasparśavatya āpa itidamayuktam||sparśalakṣaṇavarga
ekonaṣaṣṭitamaḥ|60 atha duḥkhasatyaskandhe vijñānādhikāreacaitasikasthāpanamcittaṃ
manovijñānamityekasyaiva vibhinnāni nāmāni| yat dharmālambanaṃ taccittamityucyate|
(pṛ) tathā cedvedanāsaṃjñāsaṃskārādayaścaitasikā api cittāni syuḥ| sarveṣāmālambakatvāt|
(u) vedanāsaṃjñāsaṃskārādayaścittaviśeṣasyākhyā bhavanti| yathā mārgavarge smṛterekasyā
eva pañca nāmānyu[cyante] smṛtyupasthānaṃ smṛtīndriyaṃ smṛtibalaṃ smṛtisambodhyaṅgaṃ samyaksmṛtiriti|
tathā vīryādayo'pi| yathā caikasyā anāsravaprajñāyā duḥkhabhāvanā, sambodhirityādīni
nānā pṛthak pṛthaṅ nāmāni bhavanti| eka eva samādhiḥ dhyānaṃ vimuktiḥ nissṛtiḥ
samāpattirityucyate| evamekameva cittaṃ yathākālaṃ viśeṣākhyāṃ labhate| ato jñāyata ekameva
cittamiti| kasmāt| yathoktaṃ sūtre-tasya kāmāsravāccittaṃ vimucyate avidyāsravaccittaṃ vimucyata
iti| yadyasti pṛthak caitasikam| caitasikāccittaṃ vimucyata iti brūyāt| api coktaṃ
sūtre-yadā bhagavān sattvānāṃ kallacittaṃ mṛducittaṃ dāntacittaṃ vimuktilābhapravaṇatāñca
prajānāti| tataścatussatyānyupadiśati iti| tatra na caitasikamuktamasti| api coktaṃ sūtre-cittasaṃkleśātsattvāḥ
saṃkliśyanti cittavyavadānātsattvā viśudhyanti| iti| kiñcāha-yo bhikṣuścatvāri
dhyānānyupasampadya viśuddhākopyacitto bhavati| sa duḥkhaṃ samudayaṃ nirodhaṃ
mārgamāryasatyañca yathābhūtaṃ prajānāti iti| dvādaśanidāneṣu ca saṃskārapratyayaṃ vijñānamityucyate|
āha ca ṣaḍdhāturayaṃ puruṣa iti| kiñcāha-capalatā na cittādatyeti| iti| api coktaṃ
sūtre rāṣṭrapālamāhūyāvadat idaṃ vastu punaḥ punarājavajjavaṃ mahārāja cittaṃ vadāmi
iti| āha ca ādhyātmiko vijñānakāyo bāhyaṃ nāparūpamiti dvidhā bhavati| iti| vijñānakāyo'stīti
mātramāha na caitasikamastīti| kiñcāha-trayāṇāṃ sannipātaḥ sparśa iti| yadi caitasikamasti
na brūyāt “trayāṇām” iti| ucyate tu vastuta strayāṇāmiti| ato jñāyate cittamātramasti
na caitasikamasti pṛthagiti||duḥkhasatyaskandhe vijñānādhikāre'caitasikasthāpanavargaḥ ṣaṣṭitamaḥ|61
caitasikasthāpanavargaḥ(pṛ) cittamanyat caitasikadharmā anye| kasmāt| cittacaitasikānāṃ
samprayogāt| yadi na santi caitasikadharmāḥ| tadā samprayogo na syāt| asti tu samprayogaḥ|
ato jñāyate santi caitasikadharmā iti| yadbhavatāṃ mataṃ-cittamanyena cittena
samprayujyata iti| tadayuktam| kasmāt| uktaṃ hi sūtre-dūraṅgamamekacaramaśarīraṃ guhāśayam
iti| tatra sadharmatāmātraṃ pratiṣidhyate| caitasikasahacaratve'pi ekacaramityucyate| yathā
bhikṣurekākī san satsvapi maśakā[di] prāṇiṣu sajātīyo nāstīti ekākītyucyate| ato jñāyate
nānyacittena cittaṃ samprayujyata iti| asti tu samprayoga ityato'sti caitasika [dharmaḥ]|
cittañca saptadhātubhirekāyatanena ekaskandhena ca saṅgṛhītam| caitasikāstu ekena dhātunā
ekenāyatanena tribhiḥ skandhaiśca saṅgṛhītāḥ| cittamāśrayaḥ caitasikā āśritāḥ| yathoktaṃ
sūtre-caitasikāścittaṃ niśritya samudarācaranti| iti| yadi na santi caitasikāḥ| tadā na syuḥ
pañcaskandhāḥ| na tu tatsambhavati| tayośca dvayorutpattirbhidyate| dvābhyāṃ cittamutpadyate|
tribhiścaitasikāḥ| yathoktaṃ sūtre-cakṣuḥ pratītya rūpañca cakṣurvijñānamutpadyate|
trayāṇāṃ sannipātaḥ sparśaḥ| sparśapratyayā vedanā iti| āha ca-nāmarūpasamudayādvijñānasamudayaḥ|
sparśapratyayādvedanāsamudaya iti| caitasikā āśrayasaṃprayuktāḥ| samamekālambanā
ekādhvavartinaśca| naivaṃ cittaṃ bhavati| tādṛśavibhāgāt jñāyate cittamanyat caitasikā anya
iti| caturṣu pratiśaraṇeṣu jñānapratiśaraṇaṃ [viśiṣṭa] mucyate| na vijñānapratiśaraṇam|
yadi jñānameva vijñānam| kathamidaṃ pratiśaraṇavacanaṃ syāt| ato jñāyate jñānaṃ na vijñānamiti|bhagavān
svayamāha-ye cittajāścittaniśritāste caitasikā iti| na cāha bhagavān cittamātramasti|
na caitasikā itīmamartham| paro'pi vadet-caitasikāḥ santi na cittamiti| saṃjñāmātramiti
caitāsikān dūṣayasi| cittamapi saṃjñāmātramiti dūṣayiṣyāmi| kāritrabhedāddharmāṇāṃ
lakṣaṇaṃ bhidyate| yathāpaḥ snehayanti| tejaḥ paridahati| evaṃ vedanādīnāṃ kāritrabhedāt
jñāyate vibhinnalakṣaṇamiti| uktañca sūtreṣu-citte vitarka udabhūditi| ataścittādanye caitasikā
iti jñāyate| na hi citte svacittamutpadyeta| yathoktaṃ-cittasaṃkleśāt sattvāḥ kliśyanti|
cittavyavadānātsattvā viśudhyanti| iti| yadi cittamātramasti| tadā saṃkleśo vyavadānañca
nirhetukaṃ syāt| puruṣasyāvidyayā saṃkleśaḥ prajñayā vyavadānamiti na bhavet| ātmaiva
saṃkleśa ātmaiva vyavadānamiti syāt| tattu na sambhavati| ataḥ santi caitasikāḥ||caitāsikasthāpanavarga
ekaṣaṣṭitamaḥ|62 nācaitasikavargaḥbhavatā yadyapyuktaṃ dharmālambanaṃ cittaṃ
cittaviśeṣāścaitasikā mārgavargoktavat iti| tadayuktam| kasmāt| sūtre cittalakṣaṇaṃ pṛthak
caitasikalakṣaṇañca pṛthagucyate| vijānātīti vijñānakṣaṇam| sukhaduḥkhānubhavo vedanālakṣaṇama|
[nīlapītādi] saṃjñānaṃ saṃjñālakṣaṇam| abhisaṃskaraṇaṃ saṃskāralakṣaṇama| ataścittamanyat
caitasikā anya iti| yaduktaṃ-cittaṃ vimucyata iti| tadayuktam| uktamanyasmin sūtre-avidyāvisaṃyogātprajñā
vimucyata iti| na cittamātraṃ vimucyata iti| cittasya prādhānyāccittamātramuktam|
laukikāḥ sarve bhūyasā cittameva vijānanti| na caitasikān| ato bhagavānekadeśamāha|
sūtre bhagavān na pariniṣṭhitaṃ vakti idamasyādhivacanamiti| yathāha sūtram-ekaṃ
dharmaṃ prajahītha ahamājānāmi anāgāmimārgaṃ pratilabhadhve yadidaṃ kāmacchandam| iti| vastutastu
naikadeśaprahāṇena tadbhavati| tathedamapi| anena kallacittādyapi pratyuktam| yaduktaṃ
bāhyamādhyātmikamiti dharmo dvidhā bhavatīti| tadapyayuktam| yaduktaṃ bāhyaṃ nāmarūpamiti
sa eva caitasika [dharma] ityucyate| bāhyāyatanasaṅgṛhītatvādvāhyamityākhyā|tatra bhagavān
trīṇī vastūnyāha| ya ādhyātmiko'sti vijñānakāyaḥ| tadevendriyeṇa saha vijñānamityucyate|
yat bāhyaṃ sa eva viṣaya ityucyate| yaduktaṃ vijñānakāyamātramastīti| tadapyayuktam|
tasmin sūtra uktaṃ bāhyalakṣaṇaṃ caitasikameva| yaduktaṃ trayāṇāṃ sannipātaḥ sparśa iti|
ayuktamidamapi| sparśo hi vedanādīnāṃ caitasikānāṃ hetūkriyate| ataḥ sparśa ucyate||na caitasikanāstitāvargo
dviṣaṣṭitamaḥ|63 na caitasikasattāvargaḥatra brūmaḥ| yadavādīḥ samprayogātsanti
caitasikā iti| tadayuktam| kasmāt| sarveṣāṃ dharmāṇāmekacaratvaṃ paścātsavistaraṃ
vakṣyate| ataḥ samprayogo nāsti| anena cittamidamekacaramityādyapi pratyuktam| na tatra
sadharmatā pratiṣidhyate| caitasikā eva pratiṣidhyante| yadavocaḥ saṅgṛhītabhedātsanti caitasikā
iti| tat sūtrakartā svīyāṃ saṃjñā vyavasthāpayāmāsa| na bhagavataḥ sūtre lakṣaṇasaṅgraha
ucyate| ato na santi| yadabravīḥ āśrayāśrāyibhāva iti| yathā bhavato manovijñānaṃ cittamāśrayate|
āśrayatvānna caitasikamityucyate| evaṃ cittaṃ cittamāśrayata iti na nāmāntaraṃ
labhate| yaduktam-pañcaskandhā na syuriti| tadayuktam| mama [mate] cittaviśeṣā eva vedanāsaṃjñādaya
ityucyante| [yathā] bhavataścaitasikāḥ pṛthak trayaḥ skandhā bhavanti| yadavādīḥ
utpattirbhidyata iti| tadayuktam| yadi cittaṃ caitasikāśca sahotpadyante| kasmāducyate
dvābhyāṃ cittamutpadyate tribhiścaittā iti| yaścittamātraṃ bravīti| tasyāyameva nyāyaḥ| kasmāt|
sa hi bravīti-pūrvaṃ vijñānasya kālaḥ paścātsaṃjñādīnām iti| yaduktaṃ samprayogālambanādhvabhijñānaṃ
bhidyata iti| tat pūrvameva dūṣitam| samprayogasyābhāvāt| yadabravīḥ-jñānapratiśaraṇaṃ
na vijñānapratiśaraṇamiti| cittameva dvidhā vadāmi ekaṃ jñānamaparaṃ vijñānamiti|
ato jñānapratiśaraṇaṃ citta[māśrayaṇīyaṃ] na vijñānapratiśaraṇam|yadāha bhavān-bhagavān
svayamāha ye cittaniśritāste caitasikā iti| cittotpanno dharmaścaitasika ityucyate| cittaṃ
cittādutpannamiti caitasikamityākhyāyate| bhavānāha-bhagavānnāvocanna santi caitasikā
iti| kintu vadāmi cittaviśeṣā eva caitasikā iti| yasya yuktirasti [tasya] anuktāpyuktā bhavati|
evaṃ [yasya] yuktirnāsti| [tasya] uktāpi anukteva| na tena heturvaktavyaḥ| vakṣyāmaśca
cittacaitāsikāḥ saṃjñārthā iti|sañcinotīti cittam| vedanādayo'pi sañcayanasabhāgatvāt
cittameva| cittañca caitasikaiḥ saha cittādutpadyata iti caitasikamityucyate| caitasikamātramastīti
yo vadati sa vadet caitasikadharmā arthākhyā iti| na vaktavyamidaṃ vastutaḥ| ato'hetuḥ|
yaduktaṃ bhavatā kāritrabhedāditi| citte vitarka udabhūditi ca| tadanena pratyuktam|
kasmāt| mama cittaviśeṣatvādeva kāritraṃ bhidyate| citta utpannaṃ cittameva citte vitarka
udabhūdityucyate| yadavādīḥ saṃkleśo vyavadānañca nirhetukaṃ syāditi| tadapyayuktam| asatyapi
caitasike'sti saṃkleśavyavadānam| ananyalakṣaṇatvācca na santi caitasikāḥ| kasmāt|
bhavataścittasamprayuktatvāt caitasikā bhavanti| samprayogaśca nāstīti paścādvakṣyate| ato
na santi cittādanye caitasikāḥ|na caitasikasattāvargastriṣaṣṭhitamaḥ|64 caitasikanāstitāpradarśanavargaḥyadavocaḥ-lakṣaṇabhedāt
santi caitasikā iti| tadayuktam| kasmāt| vijñānasya
buddhervā [anyeṣāṃ] sarveṣāṃ lakṣaṇādiṣu nāsti viśeṣaḥ| yaccittaṃ rūpaṃ vijānāti saiva buddhirityucyate,
saṃjñā ityādyapi| yathā laukikā vadanti yadbhavān vijānātīmaṃ puruṣamiti
tat jñānameva vedanā saṃjñā iti jñeyam| yadyeṣāṃ dharmāṇāṃ pratiniyataṃ vailakṣaṇyamasti|
[tad] abhidhātavyaṃ syāt| vastutastu nabhihitamityato nāsti vailakṣaṇyam| yaduktaṃ prajñā
vimucyata iti| tadapyayuktam| hetvabhāvāt| cittavaśāt saṃkleśo'vidyā cāsti| asmin cittaskandhe
saṃkleśo'vidyā ca sarvathā saṃprayuktā| yaduta avidyāmalinā prajñā saṃkleśamalinaṃ cittamiti|
tannirhetukam| evamavidyāvisaṃyogātprajñā vimucyate| saṃkleśavisaṃyogāccittaṃ vimucyate
ityapi nirhetukam| api cedaṃ sūtraṃ neyārthakam| yathoktaṃ sūtre-trividhāstravebhyaścittaṃ
vimucyata iti| ato jñāyate avidyāto'pi cittameva vimucyata iti| yaducyate saṃkleśebhyaścittavimuktirvihānam|
avidyātaḥ prajñāvimuktiḥ prahāṇamiti| yadi ca saṃkleśebhyaścittaṃ
vimucyate avidyātaḥ prajñā vimucyata iti| vyāpādibhyaḥ kiṃ vimucyata iti prativaktavyam|
ataścittaṃ vinā na kiñcidvimucyata iti jñātavyam| ataścittamātramasti|yadāha bhavān cittasya
prādhānyāccittamātramuktamiti| cittasya kaḥ pradhānabhāvo yannāsti prajñādīnām| yaduktaṃ
laukikā bhūyasā cittameva vijānanti| ataścittamātramuktamiti| laukikā bhūyasā sukhaṃ duḥkhamapi
vijānantīti vedanādayo [pi] vaktavyāḥ| yadavādīḥ-anyārthavacanaṃ sūtramiti| kasmāccaitasikānanuktvā
cittamātraṃ vakti| yadavādīḥ-ekadharmaṃ prajahītha [ityādi]| vacanasyāsya
kāraṇamasti| bhagavān sattvānāṃ kleśatāratamyavaśātsadā viṣādākrāntacittaḥ san vadati
ayameko dharma iti| asya prahāṇādanye'pi svayaṃ prahīyante| iti| ato'hetuḥ| yadavocaḥ-yaduktaṃ
nāmalakṣaṇaṃ tadeva caitasikamiti| tat bhavataḥ svasaṃjñānusmaraṇavikalpa[mātram]| nemamarthaṃ
sūtraṃ pratipādayati| yadi svasaṃjñānusmaraṇavikalpaṃ karoṣi| kiṃ nāttha nāmalakṣaṇena
cittasyālambanamuktamiti| [yasya tu] nyāyaḥ sambhavati| yaduktaṃ sparśo vedanādicaitasikānāṃ
hetūkriyata iti| vacanamidaṃ bahudhā duṣṭam| dharmāṇāṃ sasamprayogatve'pi sparśa
eva vedanādīnāṃ hetuḥ na vedanādayaḥ sparśasya| itīdṛśā doṣāḥ santi| ato jñāyate cittamātramasti|
na pṛthak caitasikā iti||caitasikanāstitāvargaścatuṣṣaṣṭitamaḥ|65 samprayoganāstitāvargaḥnāsti
samprayogaḥ| kasmāt| caitasikadharmāṇāmabhāvāt kena cittaṃ samprayujyate| vedanādilakṣaṇānāṃ
naikakālyaṃ śakyate| na ca kāryakāraṇayoryaugapadyamasti| vijñānaṃ saṃjñādīnāṃ
hetuḥ| naiṣāṃ dharmāṇāmaikakālyaṃ yaugapadyaṃ vāsti| ato nāsti samprayogaḥ gambhīre
pratītyasamutpāda[sūtre]bhagavānāha-asyotpādādidamutpadyata iti| yathā ca bījāṅkurakāṇḍanālapatrapuṣpādīni
hetuphalābhyāṃ kramikāni dṛṣṭāni| ato bhavavijñādīnyapi kramikāṇyutpadyeran|
yadbhavān manyate kāmādayaḥ kleśā rūpasya saha[bhū]hetavaḥ sahajāḥ syuriti| tadayuktam|
na hi rūpaṃ pratyeti| anālambanatvāt| cittacaitasikānāmālambanamasti pratītiścāsti| ataste
naikasmin kāle syuḥ sahabhuvaḥ| bahupratītyabhāvāt| ekakāyaścaikasattva ityākhyāyate| ekapratīteḥ|
yadyekasmin kṣaṇe bahavaścaitasikāḥ syuḥ| tadā bahvyaḥ pratītayaḥ syuḥ| bahupratītisattvāt
bahupuruṣātmakaḥ syāt| sa tu na sambhavati| ato naikasmin kṣaṇe vedanādayo bhavanti|kasmātpunaḥ
ṣaḍvijñānāni naikakālamutpadyante| (pṛ) vijñānāni kramikamālambanamapekṣya
bhavanti| ato naikakālikāni| (u) kasya pratibandhādekaṃ kramikamālambanaṃ na kramaśaḥ
ṣaḍvijñānānyutpādayati| jñātavyaṃ pūrvaṃ hetuḥ paścātkāryamiti kramaśa utpādaheturiti| sūtre
coktam-cakṣuṣā rūpaṃ dṛṣṭvā na nimittagrāhī bhavatīti| yannimittodgrahaṇaṃ tadeva saṃjñākarma|
ato bhagavān vijñānakarmānūdya saṃjñākarma pratiṣedhati| ato jñātavyaṃ kasyacidvijñānamasti
na saṃjñeti| yo nimittaṃ gṛhṇāti sa dṛṣṭvā gṛhṇāti na darśanakāle| ato jñāyate vijñānādīni
kramikānīti| kiñcoktaṃ sūtre- cakṣuṣā rūpaṃ dṛṣṭvānuprahṛṣṭacetano bhavati iti|
atrāpi pūrvaṃ vijñānakarmoktaṃ paścādvedanādīni| kiñcoktaṃ sūtre-dṛṣṭirdarśanamiti| ato jñāyate
na sarvaṃ cittaṃ vedanādisamanvitamiti| pañcavijñānānāṃ lakṣaṇena cedaṃ spaṣṭaṃ bhavati|
kasmāt| yaścakṣurvijñeye priyāpriyanimittaṃ sāmyanimittañca na gṛhṇāti| tasya nāsti
saṃjñā nāpi daurmanasyaṃ vā| vikalpābhāvāt| kecidāhuḥ tasyāpi kāmādayaḥ kleśā na santīti|
ato jñāyate nāsti vitarka iti| paryeṣakānantarabhāvī vitarka ityucyate| tacca paścādvakṣyate|
ato jñāyate pañcavijñānāmapi vitarko nāstīti| kiñca bhavataḥ pañca vijñānāni na vikalpakāni|
tatra kathaṃ vitarkavicārābhyāṃ bhāvyam| cetanāvikalpaḥ pūrvarbhaudārikaḥ san pañcātsūkṣmo
bhavatītyato vitarkavicāraustaḥ| yadi pañcavijñāneṣu vitarkavicārau staḥ| tadyathā
vadasi mayi tava jñāpanāya prathamata evābhyūhādhīno vitarka utpadyata iti| tadā vitarkakālaḥ|
asatyāṃ vijñāpanecchāyāṃ kathamasti vitarkaḥ|kecidāhuḥ-pañcavijñāneṣu saṃjñāsti vitarka
iti| sa ca vitarkaḥ saṃjñāmupādāyotpadyate| kathañca saṃjñākāle vitarko bhavati| ato'bhyupeyaṃ
pañca vijñānāni asaṃjñāni avitarkāni avicārāṇīti| kasmāt| na hi pañcavijñāneṣu strī
puruṣa iti vikalpo'sti| nāpi vedanādivikalpaḥ| kena tatra vikalpyate| pañcavijñānānāṃ nirvikalpakatvāt
tadanantaraṃ manovijñānamutpadyata iti yuṣmābhiruktam| yadi pañcavijñāneṣu
vikalpo'sti| kimanantarotpadyamānena manovijñānena| vitarkavicārau ca naikasmin kṣaṇe syātām|
audārakasūkṣmayorvirodhāt| ghaṇṭābhighātavat| ādyaśabdo vitarka [kalpaḥ]| antyaśabdo
vicāra [kalpaḥ]| sa dārṣṭāntiko'pyevam| yadi pañcavijñāneṣu vitarkavicārau staḥ| tayoḥ karma
vaktavyam| na vaktuṃ vastutaḥ sambhavati| [ato] jñātavyaṃ cittacaitasikāḥ kramikā iti|
avidyā prajñā ca viruddhe na yugapatsyātām| kathamekasmin kṣaṇe jñānamajñānañca bhavet| nahyekasmin
citte saṃśayasya prasaṅgo'sti| kasmāt| sthāṇurvā puruṣo veti naikasmin citte samudācarati|
cittavyāpārasyedṛśasāmarthyābhāvāt|kaścidāha-caitasike smaraṇamatītādhvasañcaraṇam
iti| pratyutpannālambanaṃ cittaṃ kathaṃ [tathā] bhaviṣyati| ayaṃ puruṣo mama jñāto māmupakṛtavāniti
yat smaraṇam, smṛtvā ca prītijananam tata kathamekasmin citte syāt| icchānicchā
ca kathamekasmin citte bhavet| yathoktaṃ sūtre-yo bhikṣava ātmadharmābhirataḥ, tasya dharmo
vardhate| yo'nabhirataḥ tasya dharmo hīyata iti| tat kathamekasmin citte bhaviṣyati|
yadyekasmin citte caitasiko'sti| tadā dharmo vyāmohaḥ syāt| kasmāt| ekasminneva hi citte'sti
jñānamajñānaṃ saṃśayo niścayaḥ śraddhā'śraddhā vīryaṃ kausīdyamityevamādyā doṣāḥ| sarve
ca caitasikā ekasmina citte pariniṣṭhitāḥ syuḥ| kasya pratibandhāt sukhaṃ dukhaṃ rāgo dveṣa
ityādayo na bhavantyekasmin citte| yadyāha bhavān sukhaduḥkhādayo virodhānnaikasmin citte
vartanta iti| jñānājñānādayo'pi mitho virodhānnaikasmin citte varteran| ato nāsti samprayogaḥ|saptasambodhyaṅgasūtre
ca bhagavatā caitasikadharmāṇāṃ kramikatvamuktam| “yo bhikṣuścaturṣu
smṛtyupasthāneṣu carati ca smṛtisambodhyaṅgaṃ bhāvayati| smṛtau cittaṃ dharmān pravicinoti|
dharmāṇāṃ pravicayādviryamārabhate| vīryabalātkuśaladharmān sañcinoti| cittasya
vimalā prītirbhavati| prītyā cittaṃ praśrabhyati| praśrabdhyā cittaṃ parigṛhṇāti| cittaparigrahātsamādadhāti|
samāhitatvāt rāgadaurmanasyābhyāmupekṣate| upekṣāyāṃ prajānāti” iti
caitasikāḥ kramikā bhavanti| aṣṭāṅgikamārgasūtre'pi krama uktaḥ| yaḥ samyak dṛṣṭiṃ labhate|
sa samyak dṛṣṭyā samyak saṅkalpamutpādayati| yāvatsamyak samādhim| anukramasūtre ca bhagavānāhānandam|
śīladharaḥ puruṣo na kaukṛtyabhāvāya cittaṃ praṇidadhāti| śīladharasya puruṣasya
cittadharmaḥ kaukṛtyaviratiḥ| kaukṛtyavihīno na tuṣṭilābhāya cittaṃ praṇidadhīta| kaukṛtyavihīnasya
cittasya dharmastuṣṭiḥ syāt| tuṣṭasya cittaṃ prīṇāti| prītamanasaḥ kāyaḥ praśrabhyati|
kāyapraśrabdhau sukhaṃ vedayate| sukhavedanāyāṃ cittaṃ samādadhāti| cittasamādhāne
tattvaṃ prajānāti| tattvavinnirvidyate| nirviṇṇo vimucyate| iti| ato jñāyate caitasikāḥ
kramikā iti| aṣṭamahāpuruṣavitarke'pi krama uktaḥ| yo bhikṣuralpeccho viharati sa santuṣṭo
bhavati| santuṣṭaḥ pravivikto bhavati| pravivikto vīryamārabhate| vīryamārabhamāṇaḥ samyaksmṛto
bhavati| samyaksmṛtaḥ samāhito bhavati| samāhitaḥ prajñāvān niṣprapañco bhavati|
iti| saptaviśuddhāvapi krama uktaḥ| śīlaviśuddhiryāvadeva cittaviśuddhyarthā| cittaviśuddhiryāvadeva
dṛṣṭiviśuddhyarthā| dṛṣṭiviśuddhiryāvadeva kāṃkṣāvitaraṇaviśuddhyarthā| kāṃkṣāvitaraṇaviśuddhiryāvadeva
mārgāmārgajñānadarśanaviśuddhyarthā| mārgāmārgajñānadarśanaviśuddhiryāvadeva
pratipadājñānadarśanaviśuddhayarthā| pratipadājñānadarśanaviśuddhiryāvadeva
pratipadāprahāṇajñānadarśanaviśuddhayarthā iti| nidānasūtre'pi krama uktaḥ| cakṣuḥ pratītya
rūpañca mohabhāgīyāvilā smṛtirbhavati| tatra moho'vidyaiva| mūḍhasya yā prārthanā sā tṛṣṇā|
tṛṣṇārtasya yadabhisaṃskaraṇaṃ tatkarma| ityevamādi| mahānidānasūtre'pi krama ucyate|
tṛṣṇāśiraskā nava dharmā [uktāḥ]| tṛṣṇāṃ pratītya paryeṣaṇā| paryeṣaṇāṃ pratītya lābhaḥ| lābhaṃ
pratītya viniścayaḥ| viniścayaṃ pratītya chandarāgaḥ| chandarāgaṃ pratītya adhyavasānam|
adhyavasānaṃ pratītya parigrahaḥ| parigrahaṃ pratītya mātsaryam| mātsaryaṃ pratītya ārakṣā|
ārakṣāṃ pratītya daṇḍādānaśasrādānakalahavigrahavivādāḥ sarve duḥkhopāyāsādayaḥ sambhavanti|
iti| strota āpannadharme'pi krama uktaḥ| satpuruṣaṃ sevamānaḥ saddharmaṃ śṛṇoti|
saddharmaṃ śṛṇvan samyaksmṛtimutpādayati| samyaksmṛtipratyayāṃ mārgapratipattimabhyasyati|
iti| uktañca sūtre-cakṣuḥ pratītya rūpañca cakṣurvijñānamutpadyate| trayāṇāṃ sannipātaḥ
sparśa iti| cittacaittā ekakālikā iti vadatastrayāṇāṃ sannipāto nāsti| ekaikaśa utpadyanta
iti vadatastu asti trayāṇāṃ sannipātaḥ| ityādikāraṇai rnāsti samprayogaḥ|samprayoganāstitāvargaḥ
pañcaṣaṣṭitamaḥ|66 samprayogāstitāvargaḥ(pṛ) asti samprayogaḥ| kasmāt yaḥ paśyati
sa vedayata ayamātmeti| vijñānacittaṃ tamāśrayate| tena samprayuktatvāt| tathā saṃjñāskandhādayo'pi|
yadi nāsti samprayogaḥ kimadhīno'yaṃ syāt| puruṣasūtra uktam-cakṣuḥ pratītya rūpañca
cakṣurvijñānamutpadyate| trayāṇāṃ sannipātaḥ sparśaḥ| tatsahajā vedanāsaṃjñāsaṃskārādaya
iti| asmin mate vividhaṃ nāmāsti yaduta sattvo devo manuṣyaḥ strī puruṣo mahānalpa iti|
evamādīni nāmāni sarvāṇi skandhān pratītya bhavanti| yadi cittacaitasikāḥ kramikāḥ tadā
skandhadvayaṃ pratītya puruṣo bhavet na skandhapañcakam| kasmāt| nātītānāgataskandhān prati
puruṣaḥ sambhavati| bhavānāha-pratyutpanne na santi pañcaskandhāḥ iti| kathamucyeta pañcaskandhān
pratītya devamanuṣyādayo bhavantīti| ucyate tu sarvaskandhān pratītya na skandhadvayamātram|
ataḥ pañcaskandhān pratītya sattva ityākhyā|asti ca sūtre samprayogo yadutendriyajñānasamprayuktā
śraddhā iti| api coktaṃ sūtre-sparśo vedanāsaṃjñāvitarkaiḥ sahaja iti|
api coktaṃ-pañcāṅgikaṃ prathamadhyānamiti| āha ca-vedanādayo vijñānasthitaya iti| yadi
vijñānasamprayuktam| kathaṃ vijñānasthitiṣu vedanādiṣu sthitamidaṃ niśrayate tiṣṭhatīti| kasmāt|
nahyucyate vijñānameva vijñānasthitiriti| kiñcoktaṃ sūtre-caitasikadharmāścittajāścittaniśritā
iti| āha ca-sattvānāṃ cittaṃ dīrgharātraṃ rāgadveṣādisaṃkliṣṭamiti| yadi samprayogo
nāsti| kiṃ saṃkleśayati cittam| caitasikāśca prakṛtito dandhā anyonyāśrayamavalambante
naḍakalāpavat| api coktaṃ sūtre-yasmin samaye cittamuddhataṃ bhavati| akālastrayāṇāṃ bodhyaṅgānām
yaduta dharmapravicayabodhyaṅgasya vīryabodhyaṅgasya prītibodhyaṅgasya| [tatkasya
hetoḥ|] uddhataṃ cittaṃ durupaśamaṃ bhavati| [yasmin samaye cittamuddhataṃ bhavati] kālastrayāṇāṃ
bodhyaṅgānāṃ bhāvanāyai yaduta praśrabdhisambodhyaṅgasya samādhisambodhyaṅgasya
upekṣāsambodhyaṅgasya| [tatkasya hetoḥ uddhataṃ cittamebhirdharmaiḥ] sūpaśamaṃ bhavati| yasmin
samaye cittaṃ līnaṃ bhavati| akāla[stasmin samaye] trayāṇāṃ sambodhyaṅgānāṃ yaduta praśrabdhisambodhyaṅgasya
samādhisambodhyaṅgasya upekṣāsambodhyaṅgasya| [tatkasya hetoḥ| līnaṃ
cittaṃ tadebhirdharmai] rdussamutthāpyaṃ bhavati| [yasmin samaye cittaṃ līnaṃ bhavati|]
kāla [stasmin samaye] trayāṇāṃ sambodhyaṅgānāṃ yaduta dharmapravicayasambodhyaṅgasya vīryasaṃmbodhyaṅgasya
prītisambodhyaṅgasya| [tatkasya hetoḥ| līnaṃ cittaṃ tadebhirdharmaiḥ] susamuddhāpyaṃ
bhavati| iti| ābhidharmikā āhuḥ-ekakālaṃ bhāvanānuyogamanuyuktasya bodhi[pakṣikā]
dharmā na viyujyanta iti| ato jñāyate'sti samprayoga iti||samprayogāstitāvargaḥ ṣaṭṣaṣṭhitamaḥ|67
nāstisamprayogavargaḥyaduktaṃ bhavatā-yaḥ paśyati sa vedayate sa ātmeti| tadayuktam|
pṛthagjanā mūḍhā mṛṣādṛṣṭimimāmutpādayanti| na vibhajanti vedaneyamidaṃ vijñānaṃ
niśrayata iti| yadi te vibhajanti praveśayeyurapi śūnyatām| te cittasantatiṃ dṛṣṭvā avibhajanto
vyavahāramātrāsaṅgā ttathā vadanti| mūḍhānāṃ vyavahāro na śraddheyaḥ| yadavocaḥ-sarvān
skandhān pratītya puruṣo bhavatīti| tatra pañcaskandhānāṃ santatiṃ pratītya puruṣa ityataḥ
sarveṣāṃ skandhānāṃ vacanam| yathā loke vadanti-sukhī duḥkhī aduḥkhāsukhīti| naikasmin
kāle sambhavanti tisro vedanāḥ| tathā skandhā api| yabdravīṣi-indriyajñānasamprayuktā śraddhā
iti| sūtre coktam-anyaiḥ samprayuktamiti| yathocyate-dvau bhikṣāvekatra samprayuktau|
iti| āhuśca dveṣasamprayuktaṃ duḥkham| snehaviyuktaṃ duḥkhamiti| bhavatāṃ [mate] rūpaṃ viprayuktamapi
saṃvṛttyā samprayuktamityucyate| jñānaśraddhe apyevam| śraddhā yā anityatādi
śraddadhate| jñānañca yathāpratīti jñānam| ubhayamekaṃ sādhayatīti samprayuktamityucyate|
yadbhavānāha-sparśādvedanādayaḥ sahajā iti| tadayuktam| loke hi kiñcidvastu alpaviruddhamapi
sahacaramityucyate| yathā vadanti śiṣyeṇa saha caratīti| yathā ca vadanti rājā mānthātā
smṛtimātreṇa svargamāruroheti| tannaiva yujyate| pṛthagjanānāṃ vijñānasyālambanakriyāyāṃ
catvāro dharmāḥ kramikā bhavanti-vijñānānantarajā saṃjñā, saṃjñānantarajā vedanā, vedanānantarajā
cetanā, cetanā[nantarajāḥ] saumanasyadaurmanasyādayaḥ| tata utpadyante rāgadveṣamohāḥ|
ata ucyate sahaivotpadyanta iti|yaduktaṃ bhavatā-pañcāṅgikaṃ prathamaṃ dhyānamiti| asyāṃ
dhyānabhūmau santi tāni pañcāṅgāni| natvaikakālikāni| yathā kāmadhātau tisro vedanāḥ|
kasmāt| pūrvokta dharmāṇāmeva paścādbhūmiḥ kathyate| vitarkavicārau ca na saṃprayuktāviti
pūrvameva pratyuktam| yadavocaḥ-vijñānasthitaya iti| tatsūtra uktā vijñānasya pratyaya[rūpā]
sthitiḥ na niśrayarūpā| kenedaṃ jñāyate| tasminneva hi sūtra uktam-vijñānaṃ rūpaṃ pratītya
snehapramodābhyāṃ tiṣṭhati| iti| yadyupyuktaṃ bhavatā- yadi vijñānaṃ vijñānaṃ pratītya
tiṣṭhati| tadā pañca vijñānāni sthitayaḥ syuriti| tadayuktam| kasmāt| vijñaptikāle kiñcidvijānāti|
vijñātasya citte vedanādaya utpadyante| tatra tṛṣṇodbhavati udbhūtatṛṣṇāpratyayaṃ
vijñānaṃ vijñānasthiti rityucyate| ato nocyate vijñānameva vijñānasthitiriti| saptavijñānasthitisūtramidaṃ
cintyam| māstu yathārutagrahaṇamiti| śraddhayoghaṃ tarati iti yathā vadanti|
tadaparinivaṣṭhitaṃ canam| vastutastu prajñayoghaṃ tarati| idamapi tathā syāt|yaduktaṃ
bhavatā-caittāścittāniśritā iti| tadayuktma| pūrvaṃ hi cittaṃ vijānāti| atha saṃjñādayo
bhavanti| uktaṃ hi sūtre-vedanādayaścittaniśritā iti| na kuḍyā śritacitravadime caitasikāścittaniśritā
ityucyante| yadavocaḥ-caitasikā anyonyaniśritā naḍakalāpavaditi| tadanyasūtraviruddham||
yadi samaṃ prayogaḥ, kasmāt caitasikāścittaniśritāḥ| na tu cittaṃ caitasikaniśritam|
yadi bravīṣi cittaṃ pūrvamutpadyate tanmahimnā caitasikānāmāśraya iti| tadā sidhyedasmadarthaḥ|
nahi citta utpadyamāne caitasikadharmāḥ santi| yadbravīṣi cittaṃ kleśasaṃkliṣṭamityato
jñāyate'smi samprayoga iti| neyaṃ mārganītiḥ| yadi cittaṃ prāk pariśuddhaṃ rāgādibhirāgantukairdūṣitam|
tadā sa eva pariśuddhadharmā dūṣyo bhavatīti dharmalakṣaṇaṃ bādhyeta|yathā
ca pūrvamuktam-cittaṃ prakṛtipariśuddhamāgantukamalairapakliṣṭamiti| tadidaṃ prativaktavyam|
yadi cittaṃ prakṛtipariśuddham| rāgādibhiḥ kiṃ kriyate| yathoktam-citta-saṃkleśāt
sattvāḥ sakliśyanti| cittavyavadānātsattvā viśudhyanti iti| tathā ca sattvā api samprayuktāḥ
syuḥ| yadi sattvā api samprayuktāḥ syuḥ| yadi sattvā asamprayojyāḥ| rāgādayo'pi asamprayojyāḥ
syuḥ| santatyā dhāvati citte saṃkliṣṭādicittamutpadyate| santānānāṃ dūṣaṇameva
saṃkliṣṭacittamityucyate| yaducyate saṃkleśāccittaṃ vimucyata iti| tat cittasantatau yadviśuddhacittamutpadyate|
tadvimuktamityucyate| idameva yuktam| yathābhratuṣārādayaścandrasūryābhyāmasamprayuktā
api pidhānaṃ kurvantīti [pravādaḥ]| tathā rāgādayo'pi cittenāsamprayuktā
api saṃkleśayantīti [vadanti]| dhūmābhramihikādayaścandrasūryau pidadhatīti pidhānaṃ kathyate|
tathā rāgādayo'pi viśuddhacittamāvṛṇvantīti āvaraṇaṃ bhavati|(pṛ) abhratuṣārau candrasūryau
caikakālikau| saṃkleśacitte tu naivam| ato nāyaṃ dṛṣṭāntaḥ| (u) āvaraṇasāmyādayaṃ
siddha ityato'navadyam| saṃkleśo'yaṃ cittasantānaṃ saṃkleśayatīti saṃkleśa ityucyate| caitasikāścittajāścittaniśritā
iti yat bhavato vacanaṃ tatpūrvameva pratyuktam| yadavocaḥ-cittacaitasikāḥ
prakṛtidandhā iti| tatpratikṣaṇavināśitvāt dandha ityucyate| na tu sāhāyyāya
mitha ālambane samudācarantīti| ye parasparasahakāriṇaḥ te kañcitkālaṃ tiṣṭheyuḥ| na tu
vastuto dṛśyate parasparasahakāritābalam| [ataḥ]kiṃ samprayogeṇa|bhavato yabdodhyaṅgakālavacanam|
tat trīṇi bodhyaṅgāni yathākālaṃ bhāvayedityuktam| natvekasminneva kṣaṇe| yathāha
śāriputraḥ saptasambodhyaṅgeṣu ahaṃ svatantravihārī| yasmin cittamuddhataṃ bhavati| tasmin
samaye praśrabdhyādīni trīṇi bodhyaṅgāni bhāvayāmīti| bhagavānapi sambodhyaṅgānāmanukramamabocat|
yadāha bhavān-aikakālikī sambodhyaṅgānāṃ bhāvaneti| tadayuktam| yadyaikakālikī, saptatriṃśabdodhipakṣikāṇāṃ
bhāvanā| tadekakālaṃ bhāvayet dve śraddhe pañcasmṛtyādīn| yanmanyase
yathāprāptisthānaṃ [kiñcit] bhāvayatīti| sa evā[nyasya] bhāvanāviyogaḥ| dvayo dhyānādivadanyalabdhavaśāttu
aviyoga ucyate| yat saptatriṃśabdodhipakṣikāṇāmekakālaṃ bhāvaneti|
na sa mārganayaḥ| kasmāt| nahyekadā bahavo dharmā bhāvayituṃ śakyante|nāsti samprayogavargaḥ
saptaṣaṣṭitamaḥ|68 cittabahutvavargaḥ(pṛ) ājñātaṃ na santi pṛthak caitasikāḥ nāsti ca samprayoga
iti| taccittamidānīṃ kimekam uta bahu| kecidvadanti-ekameva cittamutpattivaśādbahu
iti| (u) cittaṃ bahu| kasmāt| vijñānameva cittamityucyate| rūpavijñānamanyat gandhādivijñānañcānyat|
ato bahūni cittāni| cakṣurvijñānamālokākāśādipratyayānapekṣya anyadevotpadyate|
na tathā śrotravijñānam| trayāṇāṃ vijñānaṃ vijñānaviṣayāṇāṃ prāptyotpadyate| manovijñānantu
bahupratyayebhya utpadyate| ato jñāyate naikamiti| yadvijñānaṃ nityamityevaṃ lakṣaṇaṃ
viṣayaṃ vijānāti| tat kathaṃ viṣayāntaraṃ vijānīyāt| yadi bahūni cittānyutpadyante| tadā
jñātuṃ śaknuvanti| yathā jñānaṃ samyak mithyā cānyat| jñānañca niścitaṃ sandigdhaṃ, kuśalamakuśalamavyākṛtaṃ
vā sarvamanyadeva| kuśale ca dhyānasamādhivimuktayaḥ catvāryapramāṇāni
ṛddhayabhijñādayo'nye [dharmāḥ]| akuśale ca rāgadveṣamohādayo'nye| avyākṛte cātītānāgatādayo'nye|
kiñcidvijñānaṃ kāyikavācikakarmasamutthāpakam| kiñcicceryāpathasamutthāpakam| saṃyogato
viyogato vā hetusamanantarālambanādhipatīnāṃ pratyekaṃ viśeṣāccittāni bhidyante| viśuddhāviśuddhādivedanānāṃ
viśeṣācca cittaṃ bhidyate| kāritraviśeṣācca cittaṃ bhidyate| viśuddhamaviśuddhañca
cittaṃ prakṛtitaḥ pratyekaṃ bhidyate| yaccittaṃ prakṛtitaḥ pariśuddhaṃ
na tatsaṃkliṣṭam| yathā sūryaraśmiḥ prakṛtito viśuddhā na kadāciddūṣyā bhavati| yat prakṛtito'viśuddhaṃ
na tat viśodhayituṃ śakyate| yathā roma prakṛtitaḥ kṛṣṇaṃ nāvadātaṃ kartumarhati|
dānādau vastuto viśuddhaṃ cittamasti| hiṃsādau cāviśuddhaṃ cittam| ato naikaṃ bhavet|
sukhaduḥkhādivedanānāṃ vibhāgavaśācca cittamapi naikam| yathocyate bhikṣurvijñānamupabhuṅkte
keṣāṃ vijñānaṃ yaduta sukhaduḥkhāduḥkhāsukhānāṃ vijñānam| yadi cittamekam, ekameva vijñānaṃ
sarvaviṣayān gṛhṇīyāt| bahucittavādinastu yathendriyaṃ vijñānamutpadyate| ato na sarvaviṣayān
gṛhṇīyāt| yadi cittamekam| kasya pratibandhānna sarvaviṣayān gṛhṇāti| ato jñāyate
cittaṃ bahu iti|grāhyabhedādgrāhakamapi bhidyate| yathā kaścitkadācitsvacittaṃ vedayate|
kathaṃ svaṃ rūpamātmānaṃ vedayate| yathā cakṣurnātmānaṃ paśyati| asirnātmānaṃ chinatti|
aṅgulirnātmānaṃ spṛśati| ataścittaṃ naikam| yathā markaṭopasūtra uktam-yathā markaṭaḥ [araṇya
upavane caramāṇaḥ] śākhāṃ gṛhṇāti| tā muktvā'nyāṃ gṛhṇāti| evameva cittaṃ [rātryā divasasya
ca] atyayena anyadevotpadyata anyannirudhyate| iti| yadi cittamekam| ṣaḍvijñānakāyā
iti vacanaṃ praṇaṣṭaṃ syāt| sūtre'pyuktam-kāyaḥ kadāciddaśavarṣāṇyapi tiṣṭhate| yat citta-[mityucyate
tat rātryāśca divasasya] atyayena anyadevotpadyate'nyannirudhyata iti| āha ca-cittamanityasthāyīti
bhavitavyam| taccittaṃ santatyā vartate| na pratikṣaṇaṃ chidyate| yathā
caikaṃ karma [kṛtaṃ] na punarādeyaṃ bhavati| evaṃ vijñānamapi nālambane sādaraṃ vartate|
tṛṇāgnirnendhane saṅkrāmati| tathā cakṣurvijñānaṃ na śrotraṃ prāpnoti| ato cittaṃ bahu iti||cittabahutvavargaḥ
aṣṭaṣaṣṭitamaḥ|69 cittaikatvavargaḥkaściccodayati-cittamekam| kasmāt|
yathoktaṃ sūtre-cittamidaṃ dīrgharātraṃ kāmādibhirupakliṣṭamiti| yadi cittaṃ nānā, na sadopakliṣṭaṃ
syāt| ratnahārasūtra uktam-yaścittaṃ sadā śraddhayā śīlena tyāgena śrutena prajñayā
ca bhāvayati sa mṛto deveṣūtpadyate iti| dhyānasūtre coktam-prathamadhyānalābhī cittasya
paridamanāya prathamadhyānādvitīyadhyānamupasampadya viharati| iti| cittavarge coktam-matsyo
yathā sthale kṣipta [okamokata uddhṛtaḥ]|parispandatīdaṃ cittaṃ māradheyaṃ prahāpayet||
iti|ato jñāyate cittamekaṃ cañcalamitastato dhāvatīti| saṃyuktapiṭake ca bhikṣurāha-markaṭaḥ
pañcadvārāyāṃ kuṭikāyāṃ pasakkiya|dvāreṇānuparīyāti ghaṭayaṃśca muhurmuhuḥ|tiṣṭha
markaṭa mā [dhāvī] rna hi te tat yathā purā|nigṛhīto'si prajñayā neto dūraṃ [gamiṣyasī]ti||ato
jñāyate-cittamekaṃ pañcendriyadvāreṣu kāyakuṭikāyāṃ paribhramati| saiva tatprakṛtiḥ|
ata āha “mā [dhāvī]rna hi te tat yathāpurā”| iti| āha ca-cittametatsarvakālaṃ yathā dinakaraprabhā|prajñāvān
damayatyeva yathā hastinamaṅkuśam|| iti|ato jñāyate cittamekamevālambaneṣvaṭatīti|
kiñcātmābhāvāccittameva karmakṛtsyāt| ekameva hi cittaṃ karmāṇyabhinirvṛttya
punarvipākaṃ vedayate| cittaṃ mriyate cittamutpadyate cittaṃ badhyate cittaṃ mucyate| pūrvānubhūtaṃ
cittaṃ smarati| ato jñāyate cittamekamiti| cittamekaṃ sat sañcinoti [vāsanām]|
kṣaṇikasya cittasya nāsti sañcayabalam| bhagavataḥ śāsane nāstyātmā| cittamekaṃ sat sattvalakṣaṇaṃ
bhavati| yasya cittaṃ bahu| na tasya sattbalakṣaṇaṃ bhavati| dakṣiṇena cakṣuṣā dṛṣṭvā
vāmena vijānāti| nahyanyat paśyati anyadvijānāti| ato jñāyate| cittamekamātmanā paśyati
ātmanā vijānāti iti|cittaikatvavarga ekonasaptatitamaḥ|70 na cittabahutvavargaḥyadyapyuktaṃ
bhavatā-rūpādīnāṃ vijñānamanyaditi| na yuktamidam| kasmāt| yadekaṃ cittaṃ tadeva rūpaśabdādigrahaṇarūpāṇi
nānākarmāṇi karoti| yathaikaḥ puruṣaḥ pañcachidrake gṛhe sthitaḥ tatra
tatra gatān viṣayān gṛhṇāti| tadeva cittaṃ cakṣuṣi lagnamālokadipratyayamapekṣya rūpaṃ paśyati|
yathā sa eva puruṣa anyatra sahāyamapekṣya [aparaṃ] kāryaṃ karoti| tasyaiva cittasya
vijñeyaṃ vibhaktaṃ bhavati| yathā sa eva pūrvaṃ jñānī san paścādajñānī bhavati| evaṃ mithyājñānaṃ
punaḥ samyak jñānaṃ bhavati| yathā sa eva puruṣaḥ pūrvaṃ viśuddhaḥ paścādaviśuddho
bhavati| evaṃ yat sandigdhaṃ jñānaṃ tadeva niścitaṃ jñānaṃ bhavati| yathā sa eva puruṣaḥ
pūrvaṃ saṃśayitaḥ punarniścito bhavati| yadakuśalaṃ cittaṃ tadeva punaḥ kuśalamavyākṛtañca
bhavati| yathā sa eva puruṣaḥ kadācitkuśalaṃ smarati| kadācidakuśalaṃ kadācidavyākṛtañca
smarati| tadeva cittamatītānāgāmīryāpathaprabhedañca karoti| yathā sa eva puruṣo'tītānāgatādau
nāneryāpathān karoti| evaṃ viśuddhaṃ cittamevāviśuddhaṃ bhavati| aviśuddhameva viśuddhaṃ
bhavati| yathā sa eva puruṣaḥ pūrvaṃ prasannaḥ paścādaprasanno bhavati| tadeva cittaṃ
sukhasamprayuktaṃ paścādduḥkhasamprayuktaṃ bhavati| yathā sa eva puruṣaḥ pūrvamanyaṃ sukhayati
paścātpunarduḥkhayati| ata ucyate cittamekaṃ bahukarmaṇe prabhavatīti|yadavādīḥ-ekameva
vijñānaṃ na ṣaḍvivaṣayān gṛhṇātīti| naikaṃ cittamiti| tadayuktam| mama tu indriyapravibhāgādvijñānaṃ
pravibhajyate| yat vijñānaṃ cakṣuṣi lagnaṃ tat rūpamātraṃ gṛhṇāti| nānyaviṣayān|
anyadapyevam| yadavocaḥ-grāhyabhedādgrāhakabheda iti| tadayuktam| cittadharmatā yadātmānaṃ
vijānātīti| yathā pradīpa ātmānaṃ prakāśayati anyānapi prakāśayati| yathā gaṇaka
ātmānaṃ gaṇayati anyānapi gaṇayati| evamekameva cittamātmānaṃ vijānāti anyānapi vijānāti|
bhavatokto markaṭadṛṣṭānto'yuktaḥ| yathā markaṭaḥ śākhāṃ gṛhṇāti tāṃ muttkā'parāṃ gṛhṇāti|
tathā cittamapi ekamālambanaṃ gṛhṇāti| tadutsṛjyāparaṃ gṛhṇāti| ato'nyaduktameva [yat] svayameva
karmābhinirvartayati, svayameva punarvipākaṃ vedayate iti saṃkṣipya pratyavocam| kasmāt|
yadi cittamanyat, tadā anyatkaroti, anyadvedayate anyanmṛnmriyate anyajjāyata ityādayo
doṣāḥ syuḥ| ato jñāyate cittamekamiti||na cittabahutvavargaḥ saptatitamaḥ|71 na cittaikatvavargaḥatrocyate|
yadabravīḥ-cittamekaṃ kāmādinā ciramupakliṣṭam iti| tadayuktam|santanyamānacittasyaikaṃ
lakṣaṇaṃ dṛśyate| yathā vadanti sandhyāvāt eva prabhātavātaḥ| adyatananadyeva
pūrvanadī| [adya] rājasabhāpradīpa eva hyastanapradīpa iti| yathā dantaḥ punarjāta
ityucyate| vastutastu pūrvadanto na purnajātaḥ| lakṣaṇasāmyena jātaḥ punarjāta ityucyate|
evaṃ cittamanyadapi santatyā cittamekamityucyate| yadavocaḥ- [pūrvānubhūtaṃ cittaṃ] smaratīti|
puruṣaḥ kadācidātmanaiva pūrvacittaṃ smarati| yat pūrvacittaṃ tadidānīmāgatamiti kiṃ
smṛtena| tenaiva cittena tadeva smaryata iti kathaṃ bhaviṣyati| nahyasti svātmavedakaṃ jñānamekam|
ato naikaṃ cittam|yabdravīṣi-[cittaṃ] sañcinotīti| yadi cittaṃ nityamekam| kaḥ sañcayenopakāraḥ|
yadi cittaṃ bahu| tadā adharamadhyottamakramasantatyotpadyamānatvādasti sañcayaḥ|
bhavatoktaṃ cittaṃ sattvalakṣaṇamiti| yadi cittamekam| tadeva nityaṃ bhavet| yannityam|
sa evātmā syāt| kasmāt| idānīṃ kurvan paścātkariṣyan nitya eko'vikārītyata ātmā bhavati|
cittaviśeṣalakṣaṇānabhijñasya cittamekaṃ bhavati| pravāhavaccittaṃ santanyamānamekamiti
vadanti| yathā taimirikaḥ keśakalāpamekaṃ paśyati| tadvivecakastu tadbhedaṃ vijānāti|
yastu prajñāvān sa cittabhedaṃ vijānāti| kasmāt| brahmādayo vyāmohagatā evaṃ manyante kāyo'yamanityaḥ
cittaṃ vijñānantu nityam iti| yadi brahmādīnāmeva vyāmohaḥ| kaḥ punarvādo'nyeṣāṃ
nityeṣvāsaktānām| ataḥ kuśalacetanāpratyayasāmagrīsamutpanno dharmo nityaḥ syāt| tadviparītastu
kṣayī|yaduktaṃ bhavatā-dakṣiṇena dṛṣṭvā vāmena vijānīyāditi| tat jñānabalādanyatpaśyati
anyadvijānāti| yathāyaṃ puruṣo granthaṃ racayati| anyaḥ puruṣo vijānāti| anāgatamajātamasadbhūtañcāryajñānabalena
vijānāti| atītaṃ vastu asadapi smṛtvā vijānanti anāgatamasadapi
[ārya] jñānabalādvijānanti| idaṃ paścāt savistaraṃ vakṣyate||na cittaikatvavarga ekasaptatitamaḥ|72
cittabahutvapradarśanavargaḥyadavocaḥ-cittamekaṃ bahukarmaṇe prabhavatīti|
tadayuktama| kasmāt| samyak pratyāyakātmakaṃ hi cittam, rūpapratyāyanaṃ śabdapratyāyanādanyat|
kathaṃ cittamekaṃ bhavati| yathā ghaṭaṃ dhatte hastakarma| na tadeva karmānyadvastu dhatte|
tathā yena cittena rūpaṃ gṛhyate| na tenaiva śabdaḥ śrūyate| cakṣurvijñānamidañca cakṣurāśrayīkṛtya
rūpamālambanīkṛtya bhavati| tadubhayamanityaṃ kṣaṇikam| cakṣurvijñānaṃ kathamakṣaṇikam|
yathā vinā vṛkṣaṃ na cchāyānvāste| evaṃ cakṣūrūpayoḥ kṣaṇikatvāt tadāśrityotpannaṃ
vijñānamapi kṣaṇikam| kṣaṇikadharmasya nāsti gamanaśaktiḥ| manovarge ca pūrvaṃ bahudhā
pratyuktameva| ato na mano gacchatīti|yadavādiḥ-vijñānaṃ cakṣuṣi lagnaṃ sat ālokamapekṣya
paśyati| yathā sa eva puruṣaḥ paśyati śṛṇoti ityādi| tadayuktam| kasmāt| śāstre'smin
dharmaṇāṃ vastutattvamanviṣyate| puruṣaḥ prajñaptisan na dṛṣṭānto bhavitumarhati| puruṣalakṣaṇañcānveṣṭavyam|
pañcaskandhāḥ puruṣātmakā iti vadāmaḥ| saṃśayajñānādīni niścayajñānādibhyo'nyāni
na saṃśayajñānādīnyeva niścayajñānādīni ityapi vadāmaḥ| tathā sarvaṃ [vaktavyam]|yadavocaḥ-indriyapravibhāgādvijñānaṃ
pravibhajyata iti| tadayuktam| indriyaṃ vijñānajananasya
hetupratyayaḥ| yadi vijñānamekam| indriyaṃ kiṃ karoti| [yat] pradīpaṃ dṛṣṭāntatvena
kalpayasi| nāyaṃ dṛṣṭānto yuktaḥ| yathā aprakāśitasya prakāśanaṃ karoti pradīpaḥ| na pradīpasvarūpaṃ
prakāśayati| ato nātmānaṃ prakāśayati| pradīpenāndhakāre vinaṣṭe [viṣayeṣu] cakṣurvijñānamutpadyate|
tadutpannaṃ sat pradīpamapi paśyati| ghaṭādi dravyamapi [paśyati] gaṇakastu
ātmarūpamapi jānāti pararūpamapi jānāti| taducyate lakṣaṇajñānam|yadavocaḥ karmādi|
tat karmādidūṣaṇe pratyuktam| ato nāsti sa doṣaḥ| yadi cittamekaṃ nityam| tadāsti karma
nāsti vipākaḥ| kasmāt| sākṣāccittaṃ tadāśrita ñca karma bhavati| yadi cittamekam| kaḥ karmavipākaḥ|
tathā bandhamokṣādirapi yadavādīḥ- anyat karoti anyadvedayata iti| tadapyayuktam|
skandhānāṃ santāno naiko nānyaḥ| antadvayapātāpatteḥ| saṃvṛtisaṃjñayā karmādīnāṃ vacanaṃ
na tu paramārthataḥ| ataḥ skandhasantāne so'yam ityādisaṃjñāvyavahāra ityanavadyam| ato jñāyate
cittaṃ bahviti||cittabahutvapradarśanavargo dvisaptatitamaḥ|73 kiñcitkālasthāyivijñānavargaḥ(pṛ)
cittaṃ bahviti nirūpitam| idānīṃ tāni cittāni kiṃ kṣaṇikāni| uta kiñcitkālasthāyīni|
kecidāhuḥ-kiñcitkālasthāyīnīti| kasmāt| rūpādīnāṃ pratyāyanāt| yat kṣaṇikaṃ na tat
pratyāyayet| ato nāsthāyi bhavati| yadi kṣaṇikaṃ [cittam] tadā rūpādīni na kadāpi pratīyeran|
kasmāt| yathā vidyutprabhā kiñcitsthāyinyapi na punaḥ sujñeyā bhavati| kaḥ punarvādaḥ|
kṣaṇikaṃ pratyāyayatīti| vastutastu pratyāyayati| ato jñāyate vijñānāni na kṣaṇikānīti|
cakṣuḥ pratītya rūpañca cakṣurvijñāna [mutpadyate] ityanayorabhede vijñānamapyabhinnam| cittañca
yugapadeva nīlādīni rūpāṇi gṛhṇāti| ato jñāyate'kṣaṇikamiti|yanmanyase-santānato'dhyavasyatīti|
tadapi na yuktam| yadyaikaikaṃ cittaṃ nādhyavasyati| santāno'pi nādhyavasyet|
yathaikasminnandhe rūpamapaśyati bahavo'pi na paśyeyuḥ| yadi bravīṣi-yathaikastanturna hastinaṃ
pratirundhe| bahavastu sañcitāḥ prabhavanti| tathaikaṃ cittaṃ nādhyavasyati| tatsantānastu
adhyavasyati| iti| idamapyayuktam| ekaikasmin tantau pratyekamasti kiñcidvalam iti
tatsamavāyaḥ prabhavati| cittasyaikasmin kṣaṇe nāsti kiñcitpratyāyakabalam| tasmātsantāno'pi
na pratyāyayet| vastutastu pratyāyayati| ato jñāyate'kṣaṇikamiti| yadi cittaṃ kṣaṇikamiti|
atītānāgatādikarmāṇi niṣprayojanāni syuḥ| kiñcitkālasthāyi tu saprayojanāni karoti|
ato jñāyate'kṣaṇikamiti| anityamapi kiñcitkālamavaśyaṃ tiṣṭhati||kiñcitkālasthāyivijñānavargastrisaptatitamaḥ|74
asthāyivijñānavargaḥatra pratibrūmaḥ| yaduktaṃ bhavatā-cittaṃ pratyāyakamityato'kṣaṇikamiti|
tadayuktam| cittagatanimittānāṃ balāt [cittaṃ] pratyāyayati| na
sthāyibalāt| tathā no cet śabdakarmaṇo na syātpratyāyanam| kasmāt| pratyakṣaṃ paśyāmaḥ khalvidaṃ
kṣaṇikamatha ca pratyāyakamiti| ato jñāyate na sthāyitvātpratyāyatīti| samyak pratyayātmakaṃ
hi cittam| yannīlaṃ pratyāyayati| na tadeva pītaṃ pratyāyayati| tasmānnīlapratyāyakaṃ
kiñcitkālasthāyyapi na pītaṃ pratyāyayati| nīlapratyāyanakālo'nyaḥ| anīlapratyāyanakālaścānyaḥ|
naiko dharmo dvayoḥ kālayoḥ syāt| dharmaḥ kālasamanvitaḥ| kālaśca dharmasamanvitaḥ|
graho dvividhaḥ adhyavasāyātmakaḥ anadhyavasāyatmaka iti| yadi vijñānamakṣaṇikam| sarvaṃ
grāhyaṃ sākalyenādhyavasyet| mama tu bahuvijñānasantānavaśādutpanno graho'dhyavasyati|
alpasantāne tu nādhyavasyati| vijñānañca viṣayaṃ gṛhṇāti mandaṃ vā kṣipraṃ vā iti cittasya
nāsti niyamaḥ|yaduktaṃ bhavatā-āśrayālambanayornāsti bheda iti| kṣaṇikatvāt rūpamāśrayālambanamapi
bhinnamevetyarthaḥ sādhitaḥ| yadavādīḥ-yugapad gṛhṇātīti| vijñānaṃ sarvakāyāvayavagrāhakamityato
yugapagdraha ityucyate| ato nāstyekaṃ vijñānaṃ sarvagrāhakam| kasmāt| apariniṣpannagrahameva
cittamanunirudhyate| [ataḥ] kena labhyate sarvagrāhakaṃ cittamastīti|
yadbravīṣi-karmakriyā niṣprayojaneti| tadayuktam| yathā pradīpaḥ kṣaṇiko'pi prakāśanopayogī|
vāyugatakarmāṇi kṣaṇavināśīnyapi padārthān kampayanti| tathā vijñānamapi| yathā pradīpādayaḥ
kṣaṇikā api [padārtha-] grahaṇasamarthā bhavanti| tathā vijñānaṃ kṣaṇikamapi [viṣaya]
grahaṇasamarthaṃ bhavati|atha cittamanovijñānāni kṣaṇikāni| kasmāt| nīlādīrūpasaṅghātaḥ
purovartī san vijñānamāśūtpādayati| ato'sthāyīti jñāyate| puruṣasya kadāciccittaṃ bhavati
yadahamekakālaṃ sarvānalambanān gṛhṇāmīti| ato vijñānamasthāyi| yadi vijñānaṃ kiñcitkālaṃ
tiṣṭhati| tadā puruṣasya na tadbhānticittamutpadyeta| kasmāt| bījasantānavat kiñcitkālāvasthāyitvāt|
na tatra puruṣasya bhrānticittamutpadyate| yadaṅkurakāṇḍādīnyaikālikānīti| ato
vijñānaṃ kṣaṇikamiti jñāyate| yo ghaṭaṃ paśyati taśyaiva ghaṭasmṛtirbhavati| darśanānantaraṃ
smṛtirbhavatītyataḥ kṣaṇikam| yo vadati vijñānamakṣaṇikamiti| tasyaikameva jñānaṃ samyaṅ
mithyā ca sambhavet| ayaṃ puruṣa iti graha eva ayaṃ na puruṣa iti graha iti yathā darśanaṃ
bhavati| evaṃ saṃśayagraha eva niścayagrahaḥ syāt| tattu na sambhavati| ato jñāyate kṣaṇikamiti|
vikalpādyanekapratyayagrahaṇāt kṣaṇikamiti jñāyate| śabdakarmasantānaśca kṣaṇikaḥ
san tatra jñānamutpādayati| ato jñāyate cittaṃ kṣaṇikamiti||asthāyivijñānavargaścatuḥsaptatitamaḥ|75
vijñānayaugapadyavargaḥkaściccodayati| cittaṃ kṣaṇikamiti pratipāditam| idānīṃ
vijñānāni kimaikakālikāni| uta kramikāṇi| kecidābhidharmikā vadanti-vijñānānyaikakālikānīti|
kasmāt| kaścit sarvān viṣayānekakālaṃ gṛhṇāti| yathaiko ghaṭaṃ paśyan saṅgītadhvanimapi
śṛṇoti| ghrāṇena kusumagandhaṃ jighrati| mukhena sagandharasaṃ kavalayati| vyajanavāyuḥ
kāyaṃ spṛśati| cetanā ca samīkarotyapaśabdam| ato jñāyate sarvān viṣayānekakālaṃ gṛhṇātīti|yadyekameva
vijñānaṃ kāye sarvasukhaduḥkhe vijānāti| tadā cākṣuṣavijñānenaikena sarvān
vṛkṣān gṛhṇīyāt| tattu na sambhavati| katha[mekena] vijñānena mūlaśākhāpatrapuṣpāṇi sarvāṇi
jñāyante| ato jñāyate bahūni vijñānāni yugapadekakālamutpannāni sarvān spraṣṭavyān gṛhṇanti
iti| nānārūpāṇāṃ jñānamekakālamutpadyate| na tu [yat] nīlajñānam| tadeva pītajñānam|
ato jñāyate ekakālaṃ yugapadutpadyante| vahūni vijñānānīti kāyāvayaveṣu ca śīghrataraṃ jñānamutpadyate|
ekāvayavagrahaṇakāla eva sarvān gṛhṇāti| bhagavataḥ śāsane ca nāstyavayavī|
na hi sambhavatyekameva vijñānaṃ sarvānavayavān gṛhṇātīti| ato ekakālamutpannāni bahūni vijñānāni
sarvānavayavān gṛhṇantīti||vijñānayaugapadyavargaḥ pañcasaptatitamaḥ|76 vijñānāyaugapadyavargaḥatrocyate|
yaducyate bhavatā-bahūni vijñānāni yugapadekakālamutpadyanta iti|
tadayuktam| kasmāt| vijñānaṃ manaskāramapekṣyotpadyate| yathoktaṃ sūtre-cakṣuranupahataṃ bhavati|
rūpamābhāsagataṃ bhavati| vijñānotpādako manaskāraśca yadi na bhavati| tadā na cakṣurvijñānamutpadyata
iti| ato jñāyate vijñānāni manaskāramapekṣya bhavanti naikakālikānīti|
sarve cotpattidharmāṇaḥ karmakāraṇādhīnāḥ| cittasyaikaikaśa utpatteḥ| na hi pṛthivīnarakādivipāka
ekakālaṃ vedyate| yadi bahūni cittāni yugadutpadyante| tadā yugapadvedanā syāt|
na vastutaḥ sambhavati| ato jñāyate vijñānāni naikakālikānīti| vijñānañca śīghrataramālambanaṃ
gṛhṇāti| yathālātacakrasya pravṛttiśaighryānnadṛśyate tadvicchedaḥ| tathā vijñānānyapi
kālalavasthāyitvānna vibhajyante| yadyaikakālikāni vijñānāni| sarveṣāmutpattidharmāṇāmekakālamekalakṣaṇaṃ
yugapadutpattiḥ sambhavet| kaḥ pratibandho'sti| tathā ca sarvadharmāṇāmutpattaye
nāvaśyaṃ yatnaṃ kuryāt| karmākurvannapi mucyeta| na tu tatsambhavati| ato jñāyate
vijñānāni naikakālikānīti| kāyaścittānucaraḥ| yadi sarvāṇi cittāni yugapadbhavanti| tadā
kāyo vikṣipyeta| atītānāgatādicittānāmekakālamutpatteḥ| vastutastu kāyo na vikṣipyate| ato
jñāyate na yugapadbhavanti sarvacittānīti| cakṣuṣā paśyāmaḥ khalu bāhyān bījāṅkurādīn kalamāṃsapeśyādirūpāṇi
kaumārayauvanajarākārān kramikān| tathā cittamapi syāt|uktañca sūtre-yadā
sukhā vedanā bhavati| tadā [anye] dve vedane niruddhe yaduta duḥkhā vedanā aduḥkhāsukhā
vedanā ityādi| yadi vijñānānāṃ yugapadutpādaḥ tadā tisro vedanā ekakālaṃ vedyeran| na tu
tadyujyante vastutaḥ| ato jñāyate vijñānāni naikakāla mutpadyanta iti| ekasmin kāya ekacittotpattyā
ekaḥ puruṣa ityucyate| vijñānānāṃ yaugapadya ekasmin kāye bahavaḥ puruṣāḥ syuḥ|
natvidaṃ yujyate| ata ekasmin kāye vijñānānāṃ yaugapadyaṃ na sambhavati| yaugapadye hi ekakālaṃ
sarvān dharmān jānīyuḥ| kasmāt| cakṣuṣi tāvadapramāṇaśatasahasrāṇi vijñānāni bhavanti|
evaṃ yāvanmanasyapi| tathā ca [tāni] sarvān dharmān vijānīyuḥ| na tu tadyujyate| ato vijñānāni
naikakālikānīti jñāyate|(pṛ) kasmādvijñānānyavaśyaṃ kramikāṇi bhavanti| (u) ekaḥ
samanantarapratyaya ityato vijñānamekaikamutpadyate| (pṛ) ekaḥ samanantarapratyaya iti kasmāt
samyak| īdṛśī dharmatā syāt| tathā bhavatāme kasyātmana ekaṃ manaḥ| tathā mamāpi ekasya
manasa ekaḥ samanantarapratyayaḥ| yathā bījasambandhī aṅkurastatsamanantaramutpadyeta| na
kāṇḍādyutpādya aṅkuraḥ| evaṃ cittasambandhī dharmaścittakrameṇotpadyeta| nānyadharmotpatti
[kramataḥ]| vijñānalakṣaṇaṃ tathā niyataṃ [yat] ekaikodayavyayakramalakṣaṇādhīnam agnilakṣaṇadāhavat|
tasmādvijñānānyavaśyaṃ krameṇa bhavanti||vijñānāyaugapadyavargaḥ ṣaṭsaptatitamaḥ|77
duḥkhasatyaskandhe saṃjñāskandhavargaḥ(pṛ) ko dharmaḥ saṃjñā| (u) prajñaptisaddharmanimittagrahaṇātmikā
saṃjñā| kasmāt| yathoktaṃ sūtre-kecitparīttasaṃjñāḥ kecidbahusaṃjñāḥ
kecidapramāṇasaṃjñāḥ kecidakiñcanasaṃjñā iti| vastutastu te bahu kiñcidādidharmā na santi|
ato jñāyate saṃjñā prajñaptisaddharmanimittagrahaṇarūpeti| tāḥ saṃjñāḥ bhūyasā viparyāsagatā
iṣyante| yathoktam-anitye nityamiti saṃjñāviparyāsaḥ| duḥkhe sukhamiti saṃjñāviparyāsaḥ|
anātmani ātmeti saṃjñāviparyāsaḥ| aśubhe śubhamiti saṃjñāviparyāsaḥ| iti| evaṃ śraddhādhimuktivipaśyanā
kṛtsnāyataneṣvapi ucyante|saṃjñā tridhā vibhaktā grahālambanā yaduta priyadvepyodāsīnāḥ|
tatra tisro vedanāḥ kramaśaḥ samudbhavanti| tā vedanāśca triviṣajananyaḥ|
ataḥ saṃjñā duṣṭā| duṣṭatvāt bhagavānāha-saṃjñā prahātavyeti| yathoktam-cakṣuṣā rūpāṇi dṛṣṭvā
mā nimittaṃ gṛhvīta iti| ato jñāyate prajñaptisaddharmanimittagrahaṇarūpā saṃjñeti|(pṛ)
prajñaptisaddharmagrahaṇarūpā saṃjñeti nāyamartho yujyate| kasmāt| tathā saṃjñayā hi sarvān
kleśān prajahāti| yathoktaṃ sūtre-anityasaṃjñā sādhu bhāvitā sarvaṃ kāmarāgaṃ paryādāpayati|
sarvaṃ rūparāgaṃ paryādāpayati| sarvaṃ bhavarāgaṃ paryādāpayati| sarvamauddhatyaṃ
paryādāpayati| sarvāmavidyāṃ paryādāpayati| samamasmimānaṃ paryādāpayati| iti| ato jñāyate
na prajñaptisaddharmagrahaṇamātrā saṃjñeti| prajñaptidharmagrahaṇarūpā [cet] saṃjñā| tadā
na syātkleśānāṃ prahāṇam|ucyate| vastutaḥ prajñeyaṃ saṃjñeti nāmnocyate| yathā vadanti vedakaḥ
sarvasmādvimucyate| manasā sarve kleśāḥ prahīyanta iti| yathā ca vadanti akṛṣṇāśuklakarmaṇā
sarvāṇi karmāṇi kṣapayatīti| vadanti ca-śraddhayā vitaratyoghamapramādena cārṇavam|vīryeṇa
duḥkhamatyeti prajñayā pariśudhyati| iti|vastutastu prajñayā tarati na tu śraddhādinā|
evaṃ prajñaiva saṃjñākhyayocyate| uktañca sūtre-prajñayā balaṃ bhavatīti| yathoktam-āryāstadantevāsino
vā prajñābalena sarvān kleśān prajahatīti| ataḥ prajñaiva sarvasaṃyojanasamucchedinī|
na tu saṃjñā| saptatriṃśadāryamārgāṅgeṣu noktā saṃjñā| ato na [sā] saṃyojanasamucchedinī|
uktañca sūtre-jānan paśyan āsravakṣayaṃ pratilabhate nājānan nāpaśyan iti|
triṣvanāsravendriyeṣūktaṃ anājñātamāsyāmindriyamājñendriyamājñātāvīndriyamiti sarvaṃ jñānākhyaṃ
bhavati| āha ca bhagavān-prajñāskandho vimuktijñānadarśanaskandho bhavati iti| kiñcāha-dhyānavyatiriktā
nāsti sambodhiḥ| sāmyavyatiriktaṃ nāsti dhyānamiti| anukramasūtre coktam-viśuddhaśīladhāriṇo
na cittaṃ paritapati yāvadyathābhūtajñānāya cittaṃ samādadhāti iti|
dharmajñānādayaḥ sarve prajñākhyāḥ| tisṛṣu ca śikṣāsu adhiprajñāśikṣottamā| āha ca-prajñāsampat
vimuktijñānadarśanasampat iti| saptaviśuddhiṣu coktam-pratipadājñāna-darśanavimuktirit|
āha ca bhagavān-sarvadharmāṇāṃ yathābhūtajñānamanuttarā prajñā ityucyate| saṃjñā tu
naivaṃvidhocyate|prajñaiva sarvakleśānāṃ samucchedini na tu saṃjñeti yogo nyānyāḥ| kasmāt|
yathāha mahānidānasūtram-yacca sūtre'vatarati vinaye ca sandṛśyate dharmatāñca na vilomayati
tat grāhyam iti| api cāha-samyagarthe sthāpanā yathārtha [grahaṇam] samyak rute sthāpanā
yathārūta [grahaṇam] iti| ataḥ sūtre yadyapyuktam anityasaṃjñādayaḥ kleśānāṃ samucchedakā
iti| tathāpi sā prajñaivepi| nyāyato bhavati| āha ca-avidyā sarvakleśānāṃ mūlam| visaṃyogātmajñā
vimucyata iti| ato jñāyate prajñayā sarve kleśāḥ prahīyanta iti|(pṛ) bhavatoktaṃ
prajñaptisaddharmanimittagrahaṇātmikā saṃjñā iti| kiṃ tannimittam| (u) kecinmanyante-prajñaptidharmo
nimittam| prajñaptidharmāḥ pañca atītaḥ anāgataḥ saṅketaḥ saṃyogaḥ pudgala iti|
tadayuktam| kasmāt| pudgalaḥ pañcaskandhānupādāya siddhaḥ| nimittasyāsiddhyā nāsti prajñaptiḥ|
(pṛ) nimittasyārthaḥ kaḥ| (u) yadālambanaṃ tannimittam| kenedaṃ jñāyate| yathoktam-siṃho
mṛgarāja iha nadītīre sthitastratra tīre nimittaṃ gṛhītvā oghaṃ tīrtvā niṣkrāmati| tatra
yadi nimittaṃ nāsti tadā idaṃ tīraṃ pratinivṛtya [tannimitta] māmaraṇaṃ na muñcati iti|
sūtre'smin vakṣa [mṛgā] di nimittaṃ bhavati| āha ca-bhikṣurnimittaṃ pradarśayatīti| atra
cīvarādirnimittam| kiñcāha-bhagavān-īdṛśaṃ nimittaṃ khyāpayatīti| api cāha-[paśu] vadhako
rājabhojanāyābhilaṣitaṃ nimittamupādatta iti| āhuśca-prabhātaṃ sūryodayasya nimittamiti|
kiñcāha- trīṇi nimittāni yaduta samādhinimittaṃ pragrahanimittamupekṣānimittamiti| tatra
samādhyādaya eva nimittāni bhavanti| yaṃ dharmaṃ manasikṛtya cittamālambane badhyate| tat
samādhinimittam| cyavanadharmiṇo devaputrasya pañca pūrvanimittāni prādurbhavanti| tatra pañca
dharmā eva nimittāni bhavanti| ato jñāyate na prajñaptidharmo nimittamiti| nāpi saṃskāraskandhasaṅgṛhītam|
śāriputraḥ pūrṇamaitrāyaṇīputrānmukhanimittaṃ gṛhṇāti| uktañca sūtre-cakṣuṣā
rūpāṇi dṛṣṭvā mā nimittaṃ gṛhṇīteti| dharmamudrāyāñcoktam-yo bhikṣuḥ rūpaśabdādinimittaṃ
prahīṇaṃ paśyati| nāhaṃ vadāmi sa viśuddhajñānadarśanasya lābhīti| anena jñāyate ālambanameva
nimittam| na prajñaptidharma iti|(pṛ) nālambanaṃ timittam| kasmāt| animittasamādherapi
sālambanatvāt| āha ca rūpāṇi dṛṣṭvā mā nimittaṃ gṛhṇīteti| yadyālambanaṃ nimittam|
kathaṃ rūpaṃ dṛṣṭvā na nimittaṃ gṛhṇāti| (u) nimittaṃ dvividhaṃ duṣṭamaduṣṭamiti| duṣṭanimittaniṣedhārthamāha-rūpaṃ
dṛṣṭvā na nimittaṃ gṛhṇātīti| animitta[samādhe]rālambanamapi duṣṭamiti
paścānnirodhasatya [varge]vakṣyate yat trividha cittanirodhī animittamādāvupasampadya
viharatīti| na tu sarvanimittagraho duṣṭaḥ| yaḥ samādhipragrahopekṣānimittādi gṛhṇāti|
na tasya doṣo'sti| nirvāṇañcāsaddharmaḥ| ato na duṣaṇakṛt syāt| yathoktaṃ-dharmanimittasya
grāhī na duṣyati iti| prajñaptinimittagrāhiṇastu kleśāḥ samudbhavanti| kasmāt| priyāpriyādivibhaktanimittagrahāt
saumanasyadaurmanasyādayaḥ samudbhavanti| tato rāgadveṣādayo doṣā
bhavanti| ato jñāyate prajñaptidharmanimittagrahaṇarūpā saṃjñetyucyata iti||duḥkhasatyaskandhe
saṃjñāskandhavargaḥ saptasaptatitamaḥ|78 duḥkhasatyaskandhe vedanādhikāre vedanālakṣaṇavargaḥ(pṛ)
vedanā katamā| (u) sukhā duḥkhā aduḥkhāsukhā ca| (pṛ) sukhā katamā| duḥkhā
katamā| aduḥkhāsukhā ca katamā| (u) kāyacittayorvikāso sukhetyucyate| tayoreva hrāse duḥkhā|
ubhayalakṣaṇayo viruddhā aduḥkhāsukhā| (pṛ) imāstisro vedanā aniyatalakṣaṇāḥ| kasmāt| yathā
vastvekameva kadācitkāyacitte vikāsayati| kadācit hrāsayati| kadācidubhayavilakṣaṇaṃ
bhavati| (u) tadālambanamaniyatam| na tu vedanā| kasmāt| yathaika evāgniḥ kasyāñcidṛtau sukhamutpādayati|
kasyāñcidṛtau duḥkham| kasyāñciccāduḥkhāsukham| ālambanajā vedanā tu niyataiva|
tadeva vastvekamṛtuvaśāt sukhasya vā heturbhavati| aduḥkhāsukhasya vā heturbhavati|tadālambanaṃ
kena kālena sukhaduḥkhādīnāṃ heturbhavati| (u) yatna duḥkhavighātakamasti| tasmin
samaye sukhalakṣaṇamutpadyate| yathā kaścit yadā śītārtaḥ tadoṣṇasparśaḥ sukhamutpādayati|
(pṛ) nanu sa evoṣṇasparśaḥ utkaṭaḥ san duḥkhakaro bhavati| na tu sukhakaraḥ| ato jñāyate
sukhavedanāpi nāstīti| (u) saṃvṛtināmato'sti sukhavedanā| na tu paramārthataḥ| uṣṇasparśapriyasya
kasyacit hitakaro'pi bhavati| [yasya yadā] pūrvaduḥkhasya pratibandhaḥ| tasmin
samaye tasya sukhamutpadyate| yadi pūrvameva duḥkhaviyogaḥ tadoṣṇasparśo na sukhakaraḥ| ato
nāsti paramārthataḥ|(pṛ) yaduktaṃ bhavatā-[saṃvṛti] nāmataḥ sukhamasti iti| tanna yuktam|
kasmāt| sūtre bhagavānāha-tisro vedanā iti| yadi nāsti sukhaṃ paramārthataḥ| kathaṃ brūyāt
tisro vedanā iti| āha ca-rūpaṃ yadi duḥkhaniyatam| sattvā na tatrāsaṅgamutpādayeyuriti|
kiñcāha-rūpasya ka āsvādāḥ ye rūpamupādāya prītisukhajananā iti| kiñcāha-sukhavedanāyā utpadyamānāyāḥ
sukhe sthite sukham| niruddhe duḥkham| duḥkhavedanāyā utpadyamānāyā na duḥkhe
sthite duḥkham| niruddhe sukham| aduḥkhāsukhavedanāyā na duḥkhaṃ jñāyate na sukhaṃ jñāyate
iti| sukhā vedanā puṇyavipākaḥ| duḥkhā vedanā ca pāpavipākaḥ| yadi nāsti paramārthataḥ
sukhā vedanā| puṇyapāpayorduḥkhaphalamātraṃ syāt| na tadyuktaṃ vastutaḥ| kāmadhātāvapi sukhā
vedanāsti| yadi nāsti paramārthataḥ sā, rūpārūpyadhātū na [sukha] vedanāvantau syātām|
na tu yujyate vastutaḥ| kiñcāha-sukhāyāṃ vedanāyāṃ rāgo'nuśeta iti| yadi nāsti sukhā vedanā,
kutra rāgo'nuśayīta| na vaktavyaṃ duḥkhāyāṃ vedanāyāṃ rāgo'nuśeta iti| ato jñāyate'sti
paramārthataḥ sukhā vedaneti|atrocyate| yadyasti paramārthataḥ sukhā vedanā| kiṃ sukhamiti
tasya lakṣaṇaṃ vaktavyam| na tūcyate vastuta| jñātavyaṃ duḥkhaviśeṣasyaiva sukhanimittavyavahāra
iti| sarvo lokadhātu ā mahānarakamā ca bhavāgraṃ sarvaṃ duḥkhalakṣaṇam| bahuduḥkhasampīḍitasya
mṛduni duḥkhe sukhanimittamutpadyate| yathā kaścit dharmataptaḥ śītasparśaṃ sukhaṃ
manyate| tasmāt sūtrāṇi tathāvacanānyaviruddhāni| (pṛ) loke sarvaṃ sukhamiti vaktuṃ
sambhavati| mṛduni sukhe duḥkhasaṃjñotpadyate| tathā no cet duḥkhālpatve sukhasaṃjñotpadyata
ityapi na vaktuṃ śakyate| (u) duḥkhavedanālakṣaṇasyaudārikatvāt sūkṣmasukhaṃ duḥkhamiti
na sambhavati| sukhaṃ sūkṣmamapi nopaghātalakṣaṇaṃ bhavati| kasmāt| na hi paśyāmaḥ kathamapi
sūkṣmaṃ sukhamanubhavantaṃ puruṣaṃ bāhumudyamya sudīrghamucchvasantam| sukhā ca vedanā
sūkṣmā pravṛttā upaśamalakṣaṇamityucyate| tadyathordhvabhūmau pravṛtta upaśamaḥ| ato yaduktaṃ
sūkṣme sukhe duḥkhasaṃjñotpadyata iti tat vacanamātram| bālapṛthagjanānāmalpaduḥkhe sukhasaṃjñā
mithyā prādurbhavati iti tu nyāyyam||duḥkhasatyaskandhe vedanādhikāre vedanālakṣaṇavargo'ṣṭasaptatitamaḥ|79
saṃskāraduḥkhatāvargaḥsarvā vedanā duḥkham| kasmāt| cīvarabhojanādayo
hi sarve dūḥkhahetavaḥ na sukhahetavaḥ| kenedaṃ jñāyate| annavastrādiṣūtkaṭeṣu duḥkhamapi
vardhata iti pratyakṣaṃ khalu| ato duḥkhahetavaḥ| hastavyathādiduḥkhaṃ lakṣaṇato
nidarśayituṃ śakyate| na tathā sukham| annavastrādi vyādhipraśamanam| yathā tarṣitasya pānaṃ
na sukhajanakam| kaścidduḥkhapīḍitaḥ duḥkhabhede sukhasaṃjñāṃ janayati| yathā janā maraṇabhītāḥ
[anyaṃ] daṇḍaṃ sukhaṃ manyante| daṇḍādānaśastrādānakṣuraśaktayo duḥkhahetutayā niyatāḥ
na tathā sukhahetutayā| sarveṣāmavaśyamātyantikaduḥkhatvāt jñātavyaṃ pūrvaṃ [duḥkhaṃ]
sadevordhvakālaṃ budhyate pādukākṣayavat| strīrūpādau ca pūrvamutpadyate sukhasaṃjñā| paścādbhavati
vidveṣaḥ| ato jñāyate mithyāsaṃjñānusmaraṇena sukhasaṃjñotpadyata iti| mithyasaṃjñānusmaraṇavyāvṛttau
tasya doṣaṃ paśyati| strīrūpādīni ucchoṣaṇaśirovyādhyādihetavaḥ| na
sukhaṃ bhavati| vairāgye sati tadālambanaṃ tyajyate| yadyasti vastutaḥ sukham| kasmāt tyajyate|
yasya yatra sukhamabhūt tasya tadeva paścādduḥkhacittajanakamityato jñāyate nāsti
sukhamiti|kiñca kāyo duḥkhahetuḥ na sukhahetuḥ| yathāraṇyabhūmau susasyeṣu duṣpraroheṣvapi
tṛṇavīraṇāni sūdbhavanti| evaṃ kāyabhūmau duḥkhaskandhāḥ susamudyanti| mṛṣāsukhantu durudbhavaṃ
bhavati| kiñca janā duḥkhe sukhaviparyāsamutpādya paścāttatrābhiṣvajante sukhaṃ yadi
kiñcidasti| nocyeta viparyāsa iti| yathā nitya ātmā viśuddhaḥ kimapi vastu nāsti| evaṃ sukhamapi|
ubhayorviparyastatvāt| janānāṃ kaṭuke duḥkhe sukhacittamutpadyate| yathā bhāravāhī
skandhaṃ sukhayati| ato jñāyate nāsti sukhamiti| sūtre ca bhagavatoktam-sukhā bhikṣavo
vedanā duḥkhato draṣṭavyā| duḥkhā vedanā śalyato draṣṭavyā| aduḥkhāsukhā vedanā anityato draṣṭavyā|
iti| yadyasti niyataṃ sukham| sukhaṃ duḥkhato na draṣṭavyaṃ syāt| jñātavyaṃ pṛthagjanā
duḥkhaṃ sukhato gṛhṇantīti| ato bhagavānāha-yatra pṛthagjanānāṃ sukhasaṃjñotpadyate
tat duḥkhato draṣṭavyamiti|imāstisro vedanāśca duḥkhasatyasaṅgṛhītāḥ| yadi vastuto'sti sukham|
kathaṃ duḥkhasatyasaṅgṛhītaṃ syāt| duḥkhameva vastuto'sti| sukhalakṣaṇantu mṛṣā| kenedaṃ
jñāyate| duḥkhacittabhāvanayā hi sarvasaṃyojanāni prajahajāti| natu sukhacittabhāvanayā|
ato jñāyate sarvaṃ duḥkhamiti| sarve padārthā duḥkhahetavaḥ| dveṣyavat| dveṣyo dvividhaḥ-ekaḥ
duḥkhameva karoti| apara ādau mṛdurapi ante puruṣaṃ hinasti| tadvatpadārthā api kecidādau
subhakarā ante tu hiṃsrāḥ| ato jñāyate sarvaṃ duḥkhamiti| sattvānāṃ labdhakāmānāmapi
nāsti tṛptiḥ| lavaṇāmbhaḥ pānenātṛptivat ityato duḥkham| kāmaprārthanāvirahaḥ sukhamityucyate|
prārthanā tu duḥkham| na paśyāmaḥ kamapi lokamaprārthayamānam| ataḥ sukhavihīnaṃ jānīmaḥ|
sarve sattvāḥ kāyikaduḥkhena vā caitasikaduḥkhena vā sadānugamyanta ityataḥ kāyo duḥkhamiti
jñāyate|kāyaḥ kārāgṛhavatsadā bandhanaḥ| kenedaṃ jñāyate| etatkāyanirodhādvimuktaityucyate|
[ato] bandhanaṃ duḥkham| sarve'pi padārthāḥ kramaśaḥ kutsanīyāḥ| yathā nārakādikāyāḥ
grīṣmahemantādyṛtavaḥ bālādīnāmindriyāṇi| śītadharmādi parasparasāpekṣa mavasāne vidvepyaṃ
jñāyate| [ataḥ] sarvaṃ duḥkhamiti jñeyam| kāyasya ca bahavaḥ śatravo yadutāśīviṣakāraṇḍaḥ
pañcotkṣiptāsikā vadhakāḥ kalyāṇamitravañcanāścorāḥ śūnyagrāme grāmaghātakāścorā mahānadyā
avaratīram iti| [imāni]nānāduḥkhāni sadānucaranti [kāyam]| ato jñāyate sarvaṃ duḥkhamiti|
kiñca jānīmaḥ sattvānāṃ kāyaḥ sarvaduḥkhairanugamyate yaduta jātiduḥkhaṃ, jarāduḥkhaṃ
vyādhiduḥkhaṃ maraṇaduḥkhaṃ vipriyasamāgamaduḥkhaṃ priyaviyogaduḥkhaṃ prārthitādivighātaduḥkham
ityādibhiḥ| ato jñāyate kāyo duḥkhakalāpa iti| ātmani sati ātmīyābhiṣvaṅgādyupadravāṇāṃ
samudayo'sti| ato jñāyate kāyo duḥkhanidānamiti|pañca sattvagatayaścatvāra iryāpathāśca
sukhavirahitāḥ| kasmāt| yathoktaṃ sūtre-rūpaṃ duḥkhaṃ vedanā saṃjñā saṃskārāṃ vijñānañca
duḥkhaṃ iti| rūpa utpadyamāne jarāvyādhimaraṇādayaḥ sarva upadravā utpadyeran| evaṃ
vedanāsaṃjñāsaṃskāravijñāneṣvapi| kāyaḥ sadā vyāpriyate kāyavaṅmanobhiḥ kṛtyānyabhisaṃskriyante|
kṛtyānāmabhisaṃskaraṇaṃ duḥkhamityucyate| āryāḥ kāyakṣayeṇa hṛṣṭā bhavanti| yadyasti
vastutaḥ sukham| kathaṃ sukhādbhraṣṭāḥ pramodyeran| ato jñāyate sarvaṃ duḥkhamiti||saṃskāraduḥkhatāvarga
ekonāśītitamaḥ|80 duḥkhaprahāṇavargaḥ(pṛ) bahubhiḥ kāraṇairbhavatā duḥkhaṃ
pratipāditam| athāpi janāḥ sukhaṃ kāmayante| yatra kāmanā tat sukhamiti manyāmahe| (u) pūrvameva
pratyuktamidam| pṛthagjanā viparyayāt duḥkhameva sukhato gṛhṇanti| mugdhairuktaṃ
kathaṃ śraddheyam| prārthitaṃ labdhvāpi duḥkhato bhāvayet| kasmāt| sarvamanityaṃ vipariṇāme
duḥkhajanakam| yathoktaṃ bhagavatā sūtre-rūpārāmā[bhikṣavo] devamanuṣyā rūparatā rūpamuditā
rūpavipariṇāmavirāganirodhāt duḥkhaṃ [bhikṣavo] devamanuṣyā viharanti| iti| evaṃ vedanāsaṃskāravijñāneṣvapi|
vipariṇāmitvāt jñātavyaṃ duḥkhamiti| janā abhūtasukhamanubhūya tatrāsaṅgamutpādayanti|
āsaṅgapratyayā rakṣaṇapālanādayo doṣāḥ samudbhavanti| ataḥ sukhaṃ duḥkhato
bhāvayet| sukhañca duḥkhasya dvāram| sukharāgāt tribhyo viṣebhyaḥ sambhavantyakuśalakarmāṇi|
[tato]narakādau patito duḥkhopadravānanubhavati| ato jñātavyaṃ sarvaṃ sukhamūlakamiti|
sarvaḥ saṃyogo viprayogāntaḥ| viprayoge gāḍhaṃ duḥkhamanubhavati| naitāvatā priyaḥ punarbhavati|
ataḥ sukhaṃ duḥkhāntaṃ bhavatīti jñeyam| sukhopakaraṇāmutpādaḥ sattvānāṃ pramoṣaṇāya
bhavati| duḥkheṣu ca pātayati| yathā vanyapakṣiṇāmāhāraḥ matsyānāṃ bhakṣaṇapraskandanañca
sarvaṃ grahaṇāya bhavati| tathā sukhamapi duḥkhato draṣṭavyam| sukhavedanāyā alpāsvādalabhāyaparimitān
doṣān prāpnoti| yathā paśumatsyānāmāsvāditamatyalpam| tadāpadasvatibahulāḥ|
ato duḥkhato draṣṭavyam| sukhavedanā ca kleśānāmutpattisthānam| kasmāt| kāyarāgāddhi
kāmā apekṣyante| kāmapratyayā vyāpādādayaḥ kleśāḥ krameṇa sambhavanti| sukhavedanā saṃsārasya
mūlam| kasmāt| sukhamupādāya hi tṛṣṇā jāyate| yathoktaṃ sūtre-tṛṣṇā duḥkhasya mūlam iti|
sarveṣāṃ sattvānāmabhisaṃskṛtāni na sukhāya bhavanti| ato duḥkhamūlamityucyate|sukhavedanā
śṛṅkhalāto dustyajatarā| saṃsāre ca sukhakāmanayā badhyate| kasmāt| sukharāgāddhi saṃsāraṃ
na muñcati| sukhā vedanā ceyaṃ sadā duḥkhajananī| anveṣaṇakāle kāmanā duḥkham| vighātakāle'nusmaraṇaṃ
duḥkham| lābhakāle na tṛpyati strotaḥ kabalayan sāgara iva| idamapi duḥkham|
sukha vedanā atandrīhetuḥ| kasmāt| sattvāḥ sukhasādhanānveṣaṇakāle prapātacaṅkramaṇā[di]
doṣamapi sukhato matvā na citte parikhidyante| tasmātprajñāvatā duḥkhamiti bhāvayet| sukhā
vedanā karmaṇāṃ pravṛttiheturityucyate| kasmāt| sukharāgāddhi kuśalakarmasu pravartate|
sarvamapīdaṃ kāyānubhavasya hetuḥ| kasmāt| sukhamupādāya hi tṛṣṇotpadyate| tṛṣṇāhetunā
kāyo'nubhūyate| sukhavedanā ca nirvāṇasya virodhinī bhavati| kasmāt| sattvāḥ saṃsāre sukhādhyavasānena
nirvāṇaṃ nābhilaṣanti| aviraktaḥ sukhavedanāmimāṃ tṛṣyati| tṛṣṇā ca duḥkhasya
janakahetuḥ| ataḥ sukhavedanā duḥkhaskandhasya mūlamiti jñāyate| uktañca sūtre-dve ime bhikṣava
āśe duṣprajahe| [katame dve] lābhasya jīvitasya ca iti| kāmānāmanucintanī āśā lābhasyāśetyucyate|
eṣāṃ kāmānāmupabhogāya yā jīvita pratilābhāyāśā sā jīvitasyāśā| ime dve āśe
sukhavedanāmūlike| ataḥ prajñāvatā yathābhūtaṃ sukhavedanālakṣaṇaṃ bhāvayatā duṣprahajā [pi]
praheyā|sukhavedanāsvādo'pratilabdhavairāgyasya mahāprājñasyāpi cittaṃ kaluṣayati| duṣprajahatvāt
sukhavedanā'taḥ pragāḍhā bhavati| sukhavedanāsvādaḥ rāgādīnāṃ hetuḥ| sukhavedanāyāmasatyāṃ
na kiñcidrajyate| sukhavedanāsvādena tattvajñānaṃ prajahāti| kasmāt| loke hi
prājñā avaśyamuttamabhūmyāsvādamupādāyādharāṃ bhūmiṃ tyajanti| ato jñāyate sukhā vedanā duḥkhavedanāmatikrānteti|
sattvānāṃ cittamupapattyāyatane'nubadhyate| yāvadgṛhya janturapi kāye
sābhilāṣo bhavati| iti jñātavyaṃ sarvaṃ sukhavedanāsvādāditi| ataḥ sukhāṃ vedanāṃ duḥkhato
bhāvayet||duḥkhaprahāṇavargo'śititamaḥ|81 trivedanāvicāravargaḥ(pṛ) sarvaṃ duḥkhamiti
parijñātam| idānīṃ kena vibhaṅgena santi tisro vedanā iti| (u) ekasyā eva duḥkhavedanāyā
kālabhedena trayaḥ prakārā bhavanti yat viheṭhakaṃ tat duḥkhamityucyate| viheṭhitaḥ pūrvadūḥkhadhāraṇāya
punaduḥkhāntaraṃ paryeṣate| paryeṣitapraṇidhānena mahāduḥkhasya muhūrtamupaśame
tasmin (samaye) susukhamityucyate| prītidaurmanasyayoravedane na [kiñcit] praṇidadhāti,
na paryeṣate| tasmin samaye aduḥkhāsukhā vedanā ityucyate|(pṛ) aduḥkhāsukhā vedanā nāsti|
kasmāt sukhaduḥkha eva hyanubhāvye staḥ| aduḥkhāsukhā tu nānubhūyate| (u) puruṣo'yaṃ tribhiḥ
sparśaiḥ spṛṣṭaḥ yaduta duḥkhasparśaḥ sukhasparśa aduḥkhāsukhasparśa iti| hetau sati
phalamastīti jñātavyam| yathā kaścit utkaṭatāpalabdhaḥ śītasparśaṃ sukhato'nubhavati| ūrṣṇasparśaṃ
duḥkhataḥ| aśitānuṣṇasparśañca aduḥkhāsukhato'nubhavati| ato jñāyate astīyamaduḥkhāsukhā
vedaneti| yadbhavato matam-aduḥkhāsukhasparśe na vedanotpadyata iti| tadayuktam|
kasmāt| puruṣa imamaśītānuṣṇasparśanamanubhavati| anubhavajñānālambanaiva vedanā bhavati|
kathamāha nāstīti| puruṣaṃ prati ālambanaṃ tridhā vibhaktaṃ priyaṃ dveṣyamudāsīnamiti| priyātsaumanasyaṃ
bhavati| dvepyāddaurmanasyam| udāsīnādupekṣā| ato jñāyate saṃjñābhedādimāstisro
vedanā bhavanti| ālambanāsvādādimāstisraḥ saṃjñā udyantīti| ālambanaṃ trividham| kiñcidupakārakaṃ
kiñcidapakārakam| taccobhayaṃ mitho viruddham| sasukhamasukhaṃ yugapadviruddham|
rāgadveṣamohasthānāni [viruddhāni] saprītika maprītikañca viruddham| puṇyāpuṇyāneñjyaphalarūpeṣvālambaneṣu
tisro vedanā anupravartante| ato jñāyate astīyamaduḥkhāsukhā vedaneti|
yatra cittamanukūlaṃ tatra sukhā vedanā| pratikūlaṃ yatra cittaṃ tatra duḥkhā vedanā| yatra
na pratikūlaṃ nānukūlaṃ tatrāduḥkhāsukhā vedanā| lokadharmāścāṣṭau lābho'lābho nindā praśaṃsā
yaśo'yaśaḥ sukhaṃ duḥkhamiti| pṛthagjanā alābhādiṣu caturdharmeṣu pratikūlacittā bhavanti|
lābhādiṣu caturdharmeṣu tu anukūlacittāḥ| vītarāgā āryāstūībhayatrāvaśyamupekṣakā
bhaveyuḥ| upekṣaivāsukhāduḥkhā vedanā| ato na sā nāstīti|(pṛ) yadi sparśādipratyayatvāt tisro
vedanāḥ santīti| tadā sarve'pi cittopavicārā vedanāḥ syuḥ| kasmāt| ye cittopavicārāḥ
kāyavartinaḥ te sarve'pi sukhā duḥkhā aduḥkhāsukhā vā bhavanti| (u) [satyam] sarvepi cittopavicārā
vedanā bhavanti| kasmāt| uktaṃ hi sūtre-aṣṭādaśa manaupavicārāḥ iti tatra kevalamekaṃ
manaḥ aṣṭādaśadhāvibhaktaṃ yaduta ṣaṭ saumanasyopavicārāḥ ṣaṭ daurmanasyopavicārāḥ ṣaḍupekṣopavicārā
iti| saṃjñāvikalpātkiñcidduḥkhāṅgaṃ kiñcitsukhāṅgaṃ kiñcidupekṣāṅgam| ato
jñāyate sarve'pi cittopavicārā nāvedanā bhavantīti| kiñcoktaṃ sūtre-sarvā vedanā duḥkham iti|
ato jñāyate cittopavicāreṣu dehagateṣu sarvaṃ duḥkhamityucyate| āha ca yo rūpasyotpādaḥ
sa duḥkhasyotpāda iti| kathaṃ rūpaṃ duḥkhamityucyate| duḥkhahetutvāt| ato jñāyate ālambanamindriyāṇi
ca duḥkhajanakānīti| ataḥ sarve'pi cittopavicārā vedanā ityucyanta iti|saṃskārāṇāṃ
duḥkhatvāt saṃskārān duḥkhato bhāvayet| vipariṇāme duḥkhatvāt sukhāṃ vedanāṃ duḥkhato
bhāvayet| duḥkhaduḥkhantu duḥkhameva| itīmāstisro vedanā duḥkhāḥ pratyayasāmagryāṃ samutpannāḥ
kṣaṇikāḥ| ata āryā duḥkhataḥ paśyanti| ataḥ sarve'pi cittasyopavicārā vedanā ityucyante|(pṛ)
kimanāsravā vedanā api duḥkham| (u) duḥkhameva| kasmāt| anāsravā vedanā api āryā
anantaraṃ tyajanti| prathamadhyānādārabhya yāvatsarvanirodhasamāpattim| ato duḥkhameva| sāsravadhyānasukhasyānāsravadhyānasukhasya
ca ko bhedaḥ| sāsravadhyānānuyāyina ātmahetunā duḥkham|
anāsravadhyānāni ca tenaiva duḥkham| ya āryā anāsravacittavihāriṇaḥ te sarvatra paraṃ
nirvidyante| ato'nāsravacitta utpanne paramo nirveda utpadyate| akṣigatarajovat| prākṛtā
ajñā duḥkhaṃ sukhato manyante| āryāstu gabhīrajñā bhavāgrānnirviṇṇāḥ kāmadhātunirviṇṇebhyo'nyebhyo'pyatimātrāḥ|
ato'nāsravadukhaṃ sāsrava [duḥkhā]datikrāntam| āryā anāsravacittaṃ
labdhvā nirvāṇamātronmukhā bhavanti| kasmāt| te tasmin samaye sarve saṃskṛtā duḥkhamiti
vyaktaṃ paśyanti| yadyanāsravā vedanā sukhā tadā sukhe prāmodyeran na nirvāṇonmukhacittā bhaveyuḥ|(pṛ)
yadi cittasyopavicārā vedaneti| kathaṃ cittādidharmaḥ pṛthak [na]santi| (u) ekaiva
vedanā ālambane nānopavicaratīti vibhaktā bhavati| cittādidharmā api nānālambana upavicaranti|
kintu vijñānālambane sati ayaṃ samudācāraścittamityucyate| īdṛśaṃ pūrvavat vaktavyam|
imeṣu sarvadharmeṣu kāyagateṣu santi hitādayo viśeṣā ityato vedanetyākhyāyante| bahubhiścittaiḥ
kleśā abhinirvartyante| tasmin samaye ca vedanetyucyate| yathoktaṃ sūtre-sukhāyāṃ
vedanāyāṃ rāgo'nuśete| duḥkhāyāṃ vedanāyāṃ dveṣo'nuśete| aduḥkhāsukhāyāṃ vedanāyāṃ moho'nuśete
iti tasmātsaṃjñāvikalpitā ālambane saumanasyādayo dharmā vedanā ityucyante| kasmāt|
tasmin samaye hi kleśāḥ samudbhavanti|(pṛ) ekaikasyāṃ vedanāyāṃ trayaḥ kleśānuśayā bhavanti|
kasmānniyamyante sukhāyāṃ vedanāyāṃ rāgo'nuśeta iti| (u) na duḥkhāyāṃ vedanāṃ rāgo'nuśayaḥ
syāt| mohassarvatrānuśayaḥ| mohabalāddhi duḥkhe sukhasaṃjñotpadyate| vastuno jñānadarśanābhāvāt
duḥkhalābhe dveṣa utpadyate| aduḥkhāsukhā vedanāyāssūkṣmatvāt rāgasya dveṣasya
vānubhavaḥ| kasmāt| puruṣasya tatra sukhaduḥkhasaṃjñānutpādādvastuno jñānadarśanābhāvācca
kevalaṃ mohānuśayaḥ sambhavati| upekṣālambane yadi rāgadveṣau na samudācarataḥ pṛthagjanāstadutkṛṣṭālambanamiti
vadanti| ato bhagavānāha-na bhavatāmidamālambanamutkṛṣṭam| ananubhavānna
rāgadveṣau samudācārataḥ| yathoktaṃ sūtre-prākṛtānāṃ yadrupe bhavatyupekṣā sa sarvā
rūpaniścitā| yasyedamālambanamutkṛṣṭaṃ tasyāhaṅkāro'dhiko bhavati| yo nikṛṣṭaṃ karoti tasya
punā rāgadveṣau samudbhavata iti| ato jñāyate'nutkṛṣṭamiti| aduḥkhāsukhā vedanā copaśamalakṣaṇa,
ārūpyasamādhivat| upaśāntatvātkleśāḥ sūkṣmaṃ samudācaranti| prākṛtāstatra vimuktisaṃjñāmutpādayanti|
ato bhagavānāha-tatrāstyavidyānuśaya iti| ālambanānanubhavātsukhaduḥkhayorapratītiḥ|
yo jānāti tadālambanaṃ tasya sukhaduḥkhe spaṣṭaṃ pratīyete| tasmin samaye
rāgadveṣau sambhavataḥ|(pṛ) yastatrālambanaṃ vedayate tasya sukhaduḥkhasaṃjñotpadyeta| ataḥ
sukhaduḥkhavedanāmātramasti| (u) puruṣasyāsya tadā tadālambane na sukhacittamutpadyate
na ca duḥkhacittam| ato na sukhaduḥkhamātramasti| pūrvoktavat sarvamapi duḥkhaṃ tridhā vibhaktamasti|
(pṛ) yadbhavatoktaṃ-tadālambanasyānubhavajñāne punaḥ sukhasaṃjñotpadyata iti|
kathaṃ tadanubhavajñānaṃ na sambhavati| avidyayā anubhavajñānam| (u) puruṣasyāsya tasmin ālambane
pūrvaṃ nimittagrahāt tatrālambane yadyavidyānuśayo yadi vā rāgadveṣānuśayo'sti| (pṛ)
sukhaduḥkha eva moha utpadyate| yathoktaṃ sūtre-sa tāsāṃ vedanānāṃ samudayañcāstagamañcāsvādañcādīnavañca
nissaraṇañca yathābhūtaṃ na prajānāti| tasya tāsāṃ vedanānāṃ samudayañcāstagamañcāsvādañcādīnavañca
nissaraṇañca yathābhūtamaprajānato yo'duḥkhāsukhasyāvedanāyā
avidyānuśayaḥ so'nuśeta iti| ataḥ sukhaduḥkha evāvidyānuśaya udeti| nāduḥkhāsukhāyāṃ [vedanāyām]|
(u) sūtramidaṃ svayamāha-vedanānāṃ samudayāstagamādīnavādīn yathābhūtamaprajānato'duḥkhāsukhāyāmavidyānuśayo'nuśeta
iti| (pṛ) vacanasya sattve'pi nāyamartho yujyate| kathaṃ
sukhaduḥkhayoḥ samudayāstagamādīnavānaprajānato'duḥkhāsukhāyāṃ vedanāyāmavidyānuśayo'nuśeta
iti| kasmāt anyavastuno'jñānamanyavastunyanuśayaḥ| ata idaṃ sūtramevaṃ vaktavyam-aduḥkhāsukhāyāḥ
samudayādyaprajānato'duḥkhāsukhāyāṃ vedanāyāmavidyānuśayo'nuśeta iti| yadi vā tatrāvidyānuśayo
nānuśeta iti| (u) tasyāduḥkhāsukhāyāṃ vedanāyāṃ tridhā cittaṃ bhavati| śāntasaṃjñā
aduḥkhāsukhasaṃjñā tajjāduḥkhāsukhabuddhiḥ| mithyājñānena nimittagrāhiṇaḥ sukhabuddhirutpadyate|
uttamabhūmisukhāsvādagrāhiṇo duḥkhabuddhirutpadyate| ataḥ sūtre vedanānāmiti
bahuvacanamuktam| kasmāt| sarvā vedanā avidyānuśayitāḥ| aduḥkhāsukhā vedanā yathākālaṃ tridhā
vibhaktā bhavati| yadā duḥkhāyāḥ samudayādyaprajñānam, tasmin samaye duḥkhāyāṃ vedanāyāṃ
sukhasaṃjñotpadyate aduḥkhāsukhasaṃjñā cotpadyate| ata ucyate vedanānāṃ samudayādyaprajānato'vidyānuśayo'nuśete|
aduḥkhāsukhāyāṃ vedanāyāṃ tu bhūyasā'vidyānuśayo'nuśeta iti||trividhavedanāvicāravarga
ekaśītitamaḥ|82 vedanāpraśnavargaḥ(pṛ) uktaṃ hi sūtre-tasya cet sukhā
vedanotpadyate| sa evaṃ prajānāti-utpannā khalu ma iyaṃ sukhā vedanā iti| ko vedanāṃ
yathābhūtaṃ prajānāti| atītānāgatā ca vedanā nopalabhyate| pratyutpannā vedanā tu nātmānaṃ
prajānāti| (u) sūtrasyāsya puruṣo vedayata ityābhiprāyikaṃ vacanaṃ ityadoṣaḥ| sukhādivedanā
kāya āgamya mana ālambate ityato'pyanavadyam| sukhopakaraṇe sukhamiti vadanti| loke'pi
kāraṇe kāryopacārāt| sa sukhāṃ vedanāmanubhūya nimittaṃ gṛhṇāti| ata ucyate sukhā vedanotpadyate
cet sa yathābhūtaṃ prajānāti iti|(pṛ) yadvedayati sā vedanā| vedyata iti vā vedanā|
yadā vedayatīti tadā vedanā sukhādibhinnā| sūtre tūktam-sukhā vedanā duḥkhā vedanā aduḥkhāsukhā
vedanā iti| yadi vedyata iti vedanā| kena tadvedyata iti vedayatīti vedanā bhavati|
(u) [sukha] kāraṇe sukhamityucyate| yathā tejo duḥkhaṃ tejaḥ sukhamiti| ataḥ kāraṇānubhavajñānaṃ
sukhā vedanetyucyate| sattvā imāṃ vedanāṃ vedayanti| ato vedayatīti vedanā bhavati
(pṛ) na sattvānāṃ vedanā| uktañca sūtre-vedayatīti vedanā iti| (u) ayaṃ padasyārthaḥ yat
sanimittaṃ tat sakāritram| prajñaptau sanimittāmimāṃ sukhāṃ duḥkhāmaduḥkhāsukhāṃ [vedanāṃ]
kāyagatāṃ cittamanubhavati| ata ucyate vedayatīti|(pṛ) sūtre vedanānāmanubhavadarśanamuktam|
yoginastasmin samaye kathamutpadyate sukhaduḥkhāduḥkhāsukhānāṃ nimittam| kiṃ tasya tasmin
samaye duḥkhasaṃjñā notpadyate| (u) sarvaṃ duḥkhamityalabdhvā sa tisro vedanā anusmarati|
(pṛ) yadi manovijñānavṛttyā catvāri smṛtyupasthānāni bhavanti| kathamucyate kāyikaṃ sukhamiti|
(u) sarvāsu vedanāsu evaṃ smṛtyunubandhāt syāt idaṃ kāyikaṃ sukham idaṃ caitasikaṃ
sukhamiti| smṛtyupasthānabhāvanākāle kāye sukhasaṃjñotpadyate| tatra smṛtyunubandhāt kāyikaṃ
sukhamityucyate|(pṛ) yadi sarvā vedanāścaitasikāḥ| kasmāt kāyikī vedanetyucyate| (u)
tīrthikānāṃ kṛta ucyate| tīrthikā hi vadanti vedanā ātmaniśritā iti| ato bhagavānāha-vedanāḥ
kāyaṃ cittañca niśritā iti| (pṛ) katamā kāyikī vedanā| (u) pañcendriyāṇyupādāyotpadyamānā
vedanā kāyikī vedanā| ṣaṣṭhamindriyamupādāyotpadyamānā vedanā caitasikī (pṛ) āsāṃ katamā
sāmiṣā katamā nirāmiṣā| (u) kleśā āmiṣāḥ| kleśānuśayitā vedanā sāmiṣā| kleśānanuśayitā vedanā
nirāmiṣā| (pṛ) katamā duḥkhā vedanā nirāmiṣā| (u) prahīṇāmiṣasya yā duḥkhā vedanā sā
nirāmiṣā| āmiṣāṇāṃ viruddhā duḥkhā vedanā itīyaṃ nirāmiṣetyucyate| (pṛ) sāmiṣāṃ nirāmiṣāmuktvā
kasmātpunarucyate kāmaniśritā naiṣkramyaniśriteti| kāma eva āmiṣaḥ| naiṣkramyameva nirāmiṣatā|
(u) pūrvaṃ sāmānyata uktamāmiṣamiti| idānīṃ punaḥkāma āmiṣaheturiti pravibhajyocyate|
yathocyate sūtre-asti sāmiṣā prītiḥ asti nirāmiṣā prītiḥ| asti nirāmiṣato nirāmiṣatarā
prītiriti| sāmiṣā prītiriti pañcakāma guṇān pratītyotpadyate prītiḥ| nirāmiṣā prītiriti
yaduta prathamadhyāna[jā]prītiḥ| nirāmiṣato nirāmiṣatarāprītiriti yaduta dvitīyadhyānajā
prītiḥ| yā vedanā nirvāṇamātrārthā sā naiṣkramyaniścitetyucyate| ataḥ punarucyate|(pṛ) pañcasvindriyeṣu
kasmādduḥkhā vedanā sukhā vedaneti pratyaṅgaṃ dvidhā vibhaktā| kiṃ nāstyupekṣā
vedanā| (u) daurmanasyaṃ saumanasyañcāvaśyaṃ saṃjñāvikalpenotpannam| sukhā duḥkhā tu nāvaśyaṃ
saṃjñāvikalpādhīnā| upekṣāvedanāyāṃ saṃjñāvikalpasyātisūkṣmatvānnāsti dvaidham| tṛtīyadhyāne
manovijñānaṃ vedyate| kasmātsukhamasti na prītiḥ| (u) susraṃ sarvakāyacittaṃ gahanamāpūrayatīti
sukhamucyate| prītistu cittamātramāpūrayati na kāyam| atastṛtīyadhyāne prītiviśeṣaṃ
niśrityocyate kāyena sukhaṃ pratisaṃvedayatīti|(pṛ) tisṛṣu vedanāsu kā ghaniṣṭhakleśajananī|
(u) ābhidharmikāḥ kecidvadanti sukhā vedaneti| kasmāt| pūrvokta [vedanā] pratyayavedanāyā
duḥkhataratvāt| [anye] ābhidharmikā vadanti duḥkhā vedaneti| kasmāt| sattvāḥ
duḥkhābhihatāḥ sukhārthitvāt ghaniṣṭhaṃ kleśamutpādayanti iti| vividhasukhebhyo'tyalpaṃ duḥkhamatiricyate|
yathā pañcakāmaguṇasampannasya puruṣasya maśakapataṅgadaṃśe yo duḥkhānubhavo
bhavati| na tādṛśaṃ rūṣādipañcakāmaguṇānāṃ sukham| yādṛśañca jīvatāṃ putrāṇāṃ śatena
sukham, na tadekaputramṛtitulyam| saṃsāre ca duḥkhā vedanā bahulā| na tathā sukhā vedanā|
kasmāt| bahavaḥ sattvāḥ tisṛṣu durgatiṣūpapannā devamanuṣyebhyo nikṛṣṭāḥ| nāvaśyaṃ svabhāvamadhiṣṭhāya
duḥkhasya lābhaḥ| sukhārthitāmadhiṣṭhāya lābho bālābho vāsti| yathā kṣetre tṛṇavīraṇāni
svayaṃ prarohanti na sasyāni| duḥkhāṃ vedanāṃ pratītya guruke pāpakarmaṇi pravartate|
kasmāt| duḥkhāyāṃ vedanāyāṃ pratighānuśayo'sti| yathoktam-pratigho gurataraṃ pāpam
iti|ābhidharmikāḥ kecidāhuḥ-aduḥkhāsukhotpadyate| kasmāt| atrāsti mohānuśayaḥ| sarvakleśānāṃ
mūlaṃ mohaḥ| sā ca vedanā sūkṣmā| tatra kleśānāṃ jñānasya duranubhāvatvāt| sā ca vedanā
sattvānāṃ prakṛtiḥ| sukhaduḥkhe cāgantuke| sā ca vedanā triṣu dhātuṣu vyāptā| na tathānye
dve| vedaneyaṃ cirajīvinī| tadvedanārāgaṃ pratītya jīvati aśīti mahākalpasahasrāṇi duḥkhalakṣaṇān
skandhānanubhavati| sā ca nirvāṇavirodhinī| kasmāt| tatra hyutpadyate śāntalakṣaṇaṃ
nirvāṇalakṣaṇam| na punaḥ pāramārthikaṃ nirvāṇaṃ labhyate| kiñca sā āryamārgadoṣakaraṇī|
yathoktaṃ-visaṃyogasvabhāvaṃ pratītya vimuktirlabhyata iti| sukhā vedanā duḥkhā vedanā tu
laukikamārgasyāpi doṣaprāpiṇī| sā ca vedanā āsaṃsāraṃ vyavatiṣṭhate| santānasamucchede samucchidyate|
ato ghaniṣṭhakleśajananī||vedanāpraśnavargo dvayaśītitamaḥ|83 pañcavedanendriyavargaḥ(pṛ)
sukhendriyaṃ yāvadupekṣendriyaṃ kutra vartate| (u) sukhendriyaṃ duḥkhendriyañca
kāyagatam| yathākāyalābhaṃ yāvaccatvāri dhyānāni bhavanti| anyāni trīṇi cittagatāni| yathācittalābhaṃ
yāvadbhavāgraṃ bhavati| (pṛ) yathoktaṃ sūtre daurmanasyendriyaṃ prathamadhyāne
nirudhyate| saumanasyendriyaṃ tṛtīyadhyāne nirudhyate| sukhendriyaṃ caturthadhyāne nirudhyate
upekṣendriyaṃ nirodhasamāpattau nirudhyate| iti| ato bhavaduktamayuktam| (u) bhavaduktasūtreṇa
duḥkhendriyaṃ prathamadhyāne vartate| bhavatāṃ śāsane tu prathamadhyānaṃ vastuto'duḥkhendriyam|
ato na śraddheyaṃ syādidaṃ sūtram|(pṛ) rūpārūpyadhātau kuśaladharmān samyak
bhāvayato duḥkhaṃ daurmanasyaṃ nasyāt| (u) traidhātukaṃ sarvaṃ duḥkham| dvayorūrdhvadhātvāraudārike
duḥkhe'satyapi sūkṣmaṃ duḥkhamastyeva| kenedaṃ jñāyate| caturṣu dhyāneṣūcyante
catvāri iryāpathāni| yatrāstīryāpatham| tatra sarvaṃ duḥkhaḥ syāt| rūpadhātau ca santi
cakṣuḥ śrotrakāyavijñānāni| eṣāṃ vijñānānāṃ yā kācidvedanā sā duḥkhā vā sukhā vā bhavati|
ekasmādiryāpathādaparamiryāpathamarthyata ityato jñāyate duḥkhamastīti| sūtre pṛcchati-rūpāṇāṃ
ka āsvādaḥ| yaduta rūpaṃ pratītyotpadyate sukhaṃ saumanasyam| kaśca rūpāṇāmādīnavaḥ|
yatkiñcanarūpaṃ [sarvaṃ tat] anityaṃ duḥkhaṃ vipariṇāmadharma iti rūpadhātoḥ sarūpatvāt
astyāsvādacittaṃ, astyādīnavacittam| ato'sti sukhaṃ duḥkham| yogī dhyānasamādhiṣu rajyate
copekṣate ca| sukhavedanāpratyayatvādavaśyaṃ rajyate| duḥkhavedanāpratyayatvādupekṣate| ato
jñāyate'sti sukhaṃ duḥkhamiti|bhagavānāha-vāgādayaḥ prathamadhyānasya śalyam| vitarkacārau
dvitīyadhyānasya śalyam| yāvannaivasaṃjñānāsaṃjñāyatanasya saṃjñā vedanā ca śalyam iti|
śalyamiti duḥkhamityarthaḥ| ato jñāyate duḥkhamiti| sarve'pi pañcaskandhā duḥkhaṃ vihiṃsanaduḥkham|
yathā kāmadhātukavedanā vihiṃsakatvāt duḥkham| ūrdhvadhātukavedanāyā api vihiṃsanamastīti
kasmānna duḥkham| yathā kāmadhātau vyādhyādayo'ṣṭa saṃskārā ucyante| rūpārūpyadhātvorapi
tathāṣṭasaṃskārāḥ samānamuktā iti kasmānnāsti duḥkham| rūpadhātāvābhāyā nyūnatā
vātiśayo vocyate| ato jñāyate rūpadhātukakarmāpi vibhaktam iti| karmavibhāgādavaśyaṃ duḥkhavipākakarmalābhinā
bhavitavyam| āha ca sūtram-atra santīrṣyāmātsaryādayaḥ kleśā iti| yathā
brahmā brahmāṇamāmantyāha-dhrūvamidaṃ sthānam mā bhavantaḥ śramaṇaṃ gautamamupasaṅkramata
iti| āgatyāpi mahābrahmā bhavantamanuyogamāpṛcchati| uktañca sūtre-caturthadhyānamupasampanno'kuśalān
dharmān prajahātīti| api coktaṃ sūtre-tatrāsti mithyādṛṣṭiḥ kleśa iti| īdṛśāḥ
kleśā evākuśalā duḥkhavipākaprāpakāḥ syuḥ| kasmānnāsti duḥkham| ābhidharmikā āhuḥ-sarve
kleśā akuśalā iti| tatra kathaṃ nāsti duḥkhā vedanā|uktañca sūtre-rūpārāmā [bhikṣavo] devamanuṣyāḥ
rūparatā rūpasamuditāḥ| rūpavipariṇāmavirāganirodhāt duḥkhā [bhikṣavo] devamanuṣyā
viharanti| iti| evaṃ yāvadvijñāne'pi| ato jñāyate sarveṣāmavītarāgāṇāmasti daurmanasyaṃ
saumanasyamiti| priya [yoga] pratyayaṃ saumanasyaṃ bhavati| tatpriyaviyogapratyayaṃ daurmanasyaṃ
bhavati| prākṛtānāmajñānāṃ kasya śaktibalena priyaprāptipratyayaṃ saumanasyaṃ na bhavati|
hānau ca na daurmanasyam| yathoktaṃ sūtre-mārgaṃ pratipannasyaivāyuṣo'nte rūpe saumanasyaṃ
daurmanasya ñca nāsti iti| ato jñāyate sarveṣāṃ prākṛtānāṃ saumanasyaṃ daurmanasyaṃ
sadānuvartate iti|bhagavān svayamāha-daurmanasyavigataṃ saumanasyavigatañcaikaṃ cittamupekṣāyāmupavicaratītyayamarhato
guṇa iti| ṣaḍupekṣopavicārāścāryacaritānyeva na prākṛtānām|
prākṛtāḥ kadācidupekṣāyāmupavicaranti| na tat jñānapratyayatathā| yathoktaṃ sūtre-prākṛtānāṃ
yadupekṣācittaṃ sarvaṃ tat rūpaniśritaṃ na rūparāgavimuktam iti| ato jñāyate prākṛtānāṃ
nāstyupekṣācittamiti| yathoktaṃ sūtre-sukhāyāṃ vedanāyāṃ rāgānuśayaḥ iti| yadi nāsti tasya
sukhā vedanā| kutra rāgo'nuśayīta|yadbhavato mataṃ-kadācidaduḥkhāsukhāyāṃ [vedanāyāṃ] rāgānuśayo'nuśeta
iti| tat sūtre nāsti vacanasthānam| uttamabhūmau ca pravṛtte kāyacitte śāntasukhe
na mahadanugṛhīte staḥ| yathoktam-devāḥ kalpasahasramekatra niṣīdanti iti| yadi [te]
duḥkhopavicāriṇaḥ na te tadiryāpatheṣu dīrghakālaṃ sthātuṃ śaknuvanti| yathoktaṃ sūtre-saptadināni
samāviśya vimuktisukhaṃ vedayata iti| tatra ca praśrabdhisukhaṃ paramam| yathoktaṃ
sūtre praśrabdhiriti sukhā vedanā iti| ato jñāyate sarvāsu bhūmiṣu asti sukhā vedaneti|
yadbhavato matam-kadācitpraśrabdhisukhaṃ sukhavedanāto bhinnamiti| tadayuktam| yatkiñcidanugrāhakaṃ
kāyagataṃ tat sukhamityucyate| ataḥ praśrabdhisukhaṃ na sukhavedanāto bhinnam|(pṛ)
yadyūrdhvadhātukasamādhiṣu sukhaduḥkhasaumanasyadaurmanasyāni santi| kathaṃ dhyānasūtrānuguṇyaṃ
bhavet| (u) sūtramidaṃ dharmatālakṣaṇavilomakam| yadyupekṣyate ko doṣaḥ| tatra
ca sukhavihāraḥ śānto'nāsaṅgarūpaḥ| nodbhavati audāriko rāgaḥ pratigho vā| tasmāt ucyate
[tatra] nāsti sukhaṃ nāsti duḥkhamiti| tatra ca sukhaduḥkhe sūkṣme na pratīte staḥ| asiśastrādi
duḥkhaṃ bandhamaraṇādi daurmanasyañca nāstītyato nāsti duḥkhamiti| yathocyate rūpadhāturanuṣṇāśīta
iti| tatrāpi santi catvāri mahābhūtāni| kathaṃ vaktavyam anuṣṇāśīta iti| yaducyate
triṣu dhyāneṣu sattvā ekakāyā ekanimittā iti| tatrāpyasti ābhāpravibhāgaḥ| yathā
vadanti-yo dhyānavihārī na samyak styānamiddhauddhatyānyapanayati so'viśuddhābha iti| yathālpajñaḥ
puruṣo'jña ityucyate| yathā ca laukikā vadanti alpalavaṇe bhojane alavaṇamiti| evaṃ
tatra saumanalyaṃ daurmanasya ñca na pratītamito nāstītyucyate|yadbhavadbhirūktaṃ nāsti
tatra vitarka iti| uktañca sūtre bhagavatā saṃjñāpratyayo vitarka iti| atra saṃjñāyāṃ satyāṃ
kathaṃ nāsti vitarkaḥ| ato jñāyate yāvadbhavāgramasti vitarkadharma iti| [cittasya] audārikatā
vitarka iti dhyānadvaye niruddha ityucyate| tasmādūrdhvadhātudvaye'pi santi sukhaduḥkhādayaḥ||iti
vedanāskandhaḥ samāptaḥ|pañcavedanendriyavargastryaśītitamaḥ|84 duḥkhasatyaskandhe
saṃskārādhikāre cetanāvargaḥsūtra uktam-ṣaṭ cetanākāyāḥ saṃskāraskandha iti| (pṛ)
kā punaścetanā| prārthanā prāṇidhānaṃ cetanā| yathoktaṃ sūtre-avaracetanā avaraprārthanā
avarapraṇidhānam| iti| (pṛ) kasmāt jñāyate prārthanā cetanā iti| (u) uktaṃ sūtre-abhisaṃskurvantīti
saṃskārāḥ iti| skandhābhisaṃskāratṛṣṇā prārthanā| yathoktaṃ sūtre abhisaṃskārāḥ
tṛṣṇāniśritā iti| kiñcoktaṃ sūtre-yathāpi [bhikṣavaḥ] yavakalāpī caturmahāpathe vikṣiptā
syāt| [atha] ṣaṭ puruṣā āgaccheyuḥ| [vyābhaṅgihastāste tāṃ yavakalapī ṣaḍibharvyābhāṅgabhi]
rhanyuḥ| atha saptamaḥ puruṣa āgacchet| [vyābhaṅgihastaḥ sa yavakalāpīṃ saptamyā vyabhaṅgayā]
hanyāt| kiṃ punaridaṃ bhikṣavo bhavatāṃ manasi vipacyate na vā| vipacyate bhagavān|
bhagavānāha-evamevāśrutavān pṛthagjano nityaṃ ṣaṭsparśairāhanyate| evaṃ hanyamānaḥ punarāyatibhavāya
cetayate| evaṃ hi sa moghapuruṣaḥ suhatataro bhavati| iti| jñātavyaṃ prārthanaiva
cetanā iti| kiñcāha-manaḥsañcetanāhāraḥ aṅgārakarṣavat draṣṭavya iti| aṅgāraḥ kasya dṛṣṭāntaḥ|
āyatibhavāya cetayata ityasya| āyatibhavaścāṅgārakalpaḥ| sadā duḥkhānāṃ janakatvāt|
kiñcoktaṃ sūtre-asmīti [bhikṣava] iñjitam| asmīti [bhikṣavaḥ] prapañcitaṃ spanditaṃ rāgagata
iti| yatrāsmīti tatreñjitaṃ manaskṛtaṃ prapañjitaṃ spanditaṃ rāgagatam iti| yo'bhisaṃskṛto
dharmaḥ sa rāgagata ityucyate| [ato] jñātavyaṃ prārthanaiva cetanā iti| kiñcāha-yo bālo
janmaprabhṛti maitrīmabhyasyati so'kuśalaṃ karma karoti cetayate na vā| no bhagavan iti|
kāmaprārthanayākuśalaṃ karotīti tadarthaḥ| āha ca cetanā karma cetayitvā ceti| tatra cetanā
mānasaṃ karma| cetayitvā karma kāyikaṃ vācikam| cetayitveti prārthayitvā| upālisūtre
uktam-nighaṇṭo nāthaputraḥ śītodakapratikṣipta uṣṇodakapratisevī| sa śītodakaṃ prārthayamāno'labhamānaḥ
kālaṃ kuryāt| manassaktadeveṣūpapadyate| ayaṃ śītacetanatvāttatropapadyata iti|
ato jñāyate prārthanaiva cetanā iti|(pṛ) yadbhavanāha-prārthanā cetaneti| sā [prārthanā]
tṛṣṇālakṣaṇā na cetanā| kasmāt| sahetusapratyayasūtra uktam-aśrutavataḥ pṛthagjanasya yatprārthitaṃ
tṛṣṇaiva sā iti| mahānidānasūtra uktam-tṛṣṇāṃ pratītya paryeṣaṇā ityādi| kiñcoktaṃ
sūtre-duḥkhī bhūyasā sukhārthī kiṃ na prārthayate iti| āha ca-yadā puruṣaḥ pañcakāmaguṇeṣu
rajyate sa rāga eva prārthanā iti| api cāha-tṛṣṇāpratyayamupādānamiti paryeṣaṇaṃ pūrvaṃ
bhavati paścādupādānam iti| paryeṣaṇameva tṛṣṇā| tasmāt prārthanā cetanātmiketi bhavatāṃ
matamayuktam| yaduktaṃ bhavatā-praṇidhānaṃ cetaneti| tadayuktam| kasmāt upālisūtra uktam-asañcetanikaṃ
karma na mahāsāvadyam| asañcetanikamajñānapurassaram| loke'pi jñānaṃ cetanaṃ
manyate| yathā vadanti ko jñānī idaṃ kuryāt| kaḥ sacetana idaṃ kuryāditi| buddhimānitīmamarthaṃ
vyavaharanti| ato jñāyate jñānameva cetaneti|atra brūmaḥ| praṇidhānaṃ samudaya ityucyate|
karmāṅgaṃ praṇidhānaṃ cetanā| yathā kañcitpraṇidadhannāha-ahamanāgate'dhvani īdṛśaṃ
kāyaṃ pratilapsya iti| (pṛ) yadi karmāṅgaṃ praṇidhānaṃ cetaneti| tadā nānāsravā cetanā
syāt| cetanā ca tṛṣṇāhetuḥ| yathoktaṃsūtre-manaḥsañcetanāyā [bhikṣavaḥ] āhāre parijñāte tisrastṛṣṇāḥ
parijñātā bhavanti| iti| ato jñāyate cetanā tṛṣṇāheturiti| (u) yadbravīṣi nānāsravā
cetaneti| tadahamapi na bravīmi astyanāsravā cetaneti| kasmāt| abhisaṃskarotīti saṃskāra
iti lakṣaṇāt cetanetyucyate| anāsravadharmasya anabhisaṃskāralakṣaṇatvāt| cetanāhyabhisaṃskāriṇī
na nirodhadharmiṇī| yadavocaḥ cetanā tṛṣṇāheturiti| tadayuktam| kasmāt| sā hi
tṛṣṇākāryaṃ tṛṣṇāṅgañca| na tṛṣṇāhetuḥ| kāryaprahāṇāddhetuprahāṇamuktaṃ yaduta manaḥsañcetanāhāraprahāṇāt
tisṛṇāṃ tṛṣṇānāṃ prahāṇamiti| saṃskārādipratyayāścānena pratyuktāḥ| ato jñāyate
tṛṣṇāṅgaṃ cetaneti| tṛṣṇā hi dvividhā hetubhūtā phalabhūtā ceti| hetuḥ tṛṣṇā bhavati
phalaṃ prārthanā| prārthanaiva ca cetanā|codayati| yadi hetvavasthāyāṃ tṛṣṇā phalāvasthāyāṃ
cetanā| tadā na cetanā tṛṣṇāṅgaṃ syāt| kasmāt| yo dharmo hetvavasthaḥ so'nyaḥ phalāvastha
ścānyaḥ ityato jñāyate cetanā na tṛṣṇāṅgamiti| yathoktaṃ sahetusapratyaya sūtre mūḍhasya
yatprārthitaṃ tṛṣṇaiva sā| tṛṣṇāvato yatkiñcicceṣṭhitaṃ tat karma iti| ataścetanā karmalakṣaṇānugateti
tṛṣṇato'nyā| yasya yasmin vastuni rāgaḥ tasya tasmin vastuni prārthanā| ato
rāgāt jāyate prārthanā| prārthanaiva cetanā ato rāgaścetanāhetuḥ|atrocyate| pūrvamuktaṃ mayā
tṛṣṇāṅgaṃ cetaneti| tṛṣṇāyāḥ kevalamādyārambho rāgaḥ| raktasyā [rambhaḥ] prārthanā| yadavocaḥ
praṇidhānaṃ [na cetane] ti| na tadyuktam| kasmāt| praṇidhānaṃ cetanāṅgam| pūrva praṇidhānākhyaṃ
karma| paścāt karmaṇi pravṛttiḥ| (pṛ) cetanā manaso'nyā utānanyā| (u) mana eva
cetanā| yathoktaṃ dharmapade-manasā cet praduṣṭhena bhāṣate vā karoti vā|tata enaṃ duḥkhamanveti|
itiprasannamanasā'pyevam| ato jñāyate mana eva cetaneti| yadi cetanā na manaḥ|
kiṃ mānasaṃ karma bhavet| mānasaṃ karma yanmana ālambana upavicarati| ataścetanā mana eva|
sāmānyalakṣaṇato manaupavicāraścetanetyuktā'pi sā bāhulyena kuśalākaśaladharmagatetyucyate|
tasyāścetanāyā bahavaḥ prakārā bhavanti| yadā puruṣaḥ parasattvānāṃ kuśalamakuśalaṃ vā
prārthayate| tadā cetanetyākhyāyato| yadā'labdhaṃ vastu prārthayate| tadā prārthanā| yadā''yatibhavaṃ
prārthayate| tadā praṇidhānam| ato jñāyate ekaiva cetanā nānānāmabhirucyata iti|duḥkhasatye
saṃskārādhikāre cetanāvargaścaturaśītitamaḥ|85 sparśavargaḥalambanagataṃ vijñānaṃ
sparśa ityucyate| trayāṇāṃ sannipāta itīdaṃ na sparśalakṣaṇam| kasmāt| na hīndriyamālambanaṃ
prāpnoti| ata indriyālambanayorna syāt sannipātaḥ| taistribhirālambanaṃ gṛhṇātīti
sannipāta ityucyate|pṛcchati| astyanyaścaitasikadharmaḥ sparśākhyaḥ| kasmāt| dvādaśanidānasūtre
hyuktaṃsparśapratyayā vedaneti| āha ca-sparśo vedanāsaṃjñāsaṃskārāṇāṃ heturiti| yadi
nāsti sa dharmaḥ| ko hetuḥ syāt| ato jñāyate asti ca caitasika dharmaḥ sparśākhya iti| ṣaṭ
ṣaṭkasūtra uktaṃ-ṣaṭa sparśakāyā iti| kiñcoktaṃ sūtre avidyādīnāṃ sparśo [hetu] rdraṣṭavya
iti| yadyucyate hetavaḥ prajñaptidharmā iti| na punaḥ pṛthak vaktavyaṃ sa prajñaptidharma
iti| sūtre cāsti dvividhaḥ sparśaḥ eka trayāṇāṃ sannipātaḥ sparśa iti| aparaḥ trayāṇāṃ
sannipātāt sparśa iti| ato jñāyate dvividhayoḥ sparśayorekaḥ svarūpasan aparaḥ prajñaptisanniti|
yathā dinakaramaṇigomedakānāṃ trayāṇāṃ vibhinnaṃ tejaḥ| candrakāntayoścāpo vibhinnāḥ|
pṛthivyādīnāmaṅkurā vibhinnāḥ| evaṃ sparśaścakṣurādīnāṃ vibhinna iti kimastyavadyam| yathā
ca bhikṣūṇāṃ samavāyo na bhikṣubhyo'nyaḥ| skandhānāṃ samavāyo na skandhebhyo'nyaḥ| na
vṛkṣadvayasaṃyogo vṛkṣadvayādbhidyate| na hastadvayasaṃyogo hastadvayādbhidyate| na bahuglānasamavāyo
bahuglānebhyo bhidyate| evaṃ sparśo'pi na cakṣurādibhyo bhidyata iti nāstyavadyam|atra
brūmaḥ| prāguktaṃ mayā [yadā] cittamālambanaṃ gṛhāti tasmin samaye sparśa iti| ataścittaṃ
[yasmin] kāle vijñānotpattiheturbhavati| tadanantaraṃ vedanādayo dharmā utpadyante|
ṣaṭhṣaṭkasūtre'pyuktaṃ tasmin samaye sparśaṃ iti| idameva yuktam| na vayaṃ svīkurmaḥ sparśo'yaṃ
dvividha iti| sarvatroktaṃ trayāṇāṃ sannipātaḥ sparśa iti| sparśadvevidhyasūtraṃ
sadapi dharmalakṣaṇavirodhādupekṣyam| ata udāhṛtasūtramahetuḥ| yadi sparśo bhidyate jalatejovat|
tadā kāritramapi bhidyeta| na tu dṛśyate pratyekaṃ kāritrabhedaḥ| ato jñāyate sa sparśo
na tribhyo bhidyata iti|kiñca yadi sparśaścaitasikadharmaḥ tadā anyebhyaścaitasikebhyo
bhidyeta| kasmāt| sparśaścaitasikānāṃ pratyayaḥ| nahi sparśaḥ sparśasya pratyayo bhavati|
utpattibhedānna caitasika dharmaḥ| (pṛ) sparśaviśeṣāt sparśapratyayā ścaitasikā iti| na
sparśapratyayaḥ sparśaḥ| yathā vedanāpratyayā tṛṣṇā na tṛṣṇāpratyayā vedanā| (u) sparśasya
kiṃ viśeṣalakṣaṇaṃ yadanyacaitasikānāṃ noktaṃ syāt| na vastuto'bhidhīyamānamasti| ato'hetuḥ|
vedanā''dyakālīnā tṛṣṇā'nantarakālīnā iti vedanāpratyayā tṛṣṇā na tu tṛṣṇāpratyayā vedanā|
yadi sparśo vyatiriktadharmaḥ| tallakṣaṇaṃ vaktavyam| na tūcyata iti jñātavyaṃ nāsti
vibhinnaḥ [sparśa] iti| bhagavān vaidharmye'pi sparśākhyāmāha| yathāha yo duḥkhopaghātaḥ
sa āgatya janakāyaṃ spṛśatīti| āha ca sukhavedanāspṛṣṭena na pramattavyam| na duḥkhavedanāspṛṣṭena
vidveṣṭavyam| asyāṃ vedanāyāṃ sparśa iti saṃjñāmāha| bhagavān sūcīlomaṃ yakṣamāha-tava
saṃsparśaḥ pāpaka iti kāyamapanayāmi iti| yathā loke vadanti sukha uṣṇasaṃsparśa iti|
tathā sparśāhāramapyāhuḥ| pāṇisparśa iti ca vadanti| ataḥ sarvatra kāyavijñānavijñeye vastuni
sparśasaṃjñocyate|anyatracoktaṃ-andho na rūpaṃ spṛśati| rūpādyālambaneṣu sparśasaṃjñāñca
vakti| iti| tatsparśavyavahārasyāniyatatvānnāsti ca caitasikadharmaḥ pṛthak| yaducyate
caitasikaṃ, tatsparśalakṣaṇaviruddham| kasmāt| bhagavānāha-trayāṇāṃ sannipātaḥ sparśa iti|
ato jñāyate nāsti pāramārthikaḥ pṛthak caitasikadharma iti| yo dharmaḥ kāyagataḥ sa sparśa
ityucyate| yat vedanādīnāṃ caitasikānāṃ hetukriyāṃ prayacchati tasmin samaye sparśa iti
nāma pradīyate||sparśavargaḥ pañcāśītitamaḥ|86 manaskāravargaḥcittasyābhogo manaskāraḥ|
sa manaskāra ābhogalakṣaṇaḥ| ataḥ pratimanaskāraṃ vibhinnaṃ cittamutpadyate| vadanti ca manaskāralakṣaṇaṃ
vastavadhāraṇakṛditi| yathoktaṃ sūtreyadi cakṣurādhyātmikamāyatanamanupahataṃ
bhavati| rūpaṃ nāhyamāyatanaṃ purovarti bhavati| cittāntarotpādakamanaskāraśca nāsti|
tadā na cakṣurvijñānamutpadyata iti|(pṛ) kiṃ vijñānānāṃ jñānaṃ sarvaṃ manaskārabalenotpadyate
kiṃ vā na| (u) na| kasmāt| vijñānānāṃ jñānotpādo naikāntikaḥ| kadācidābhogabalenotpadyate
yathā prabalarāgādivarjitānām| kadācidindriyabalādutpadyate yathālokacakṣuṣkaḥ kaṇamṛju
parīkṣate| kadācidālambanabalādutpadyate yathā dūrataḥ pradīpaṃ paśyan tasya kampaṃ paśyati|
kadācitkuśalamabhyāsādutpadyate yathā śilpakarmādi| kadācitsatyagrahalakṣaṇenotpadyate|
yathā rūpādhyavasāyaḥ| kadāciddharmasvarūpata utpadyate yathā kalpāvasāne dhyānam| yadācitkālenotpadyate
yathālpāyuṣkānāṃ satvānāmakuśalaṃ cittam| kadācidupapattyāyatanata utpadyate
yathā gavājādīnāṃ cittam| kadācitkāyabalāt utpadyate yathā strīpuruṣādīnāṃ cittam| kadācidvayoviśeṣādutpadyate
yathā bālādīnāṃ cittam| kadācitklamathatandribhyāmutpadyate| kadācitkarmabalādutpadyate
yathā kāmānāṃ vedanā| kadācitsamādhibalādutpadyate yathaikatra pratibaddhacitto
vijñāne prakarṣaṃ prajānāti| kadācitsamādhiniyamādutpadyate yathā'nāvaraṇamārgānantaraṃ
vimucyate| kadācicciranirvedādutpadyate yathā kaṭurasanirviṇṇo madhurasamabhilaṣati|
kadācidabhirucivaśādutpadyate yathā rūpādīn prati| kadācidrūpadarśanābhilaṣitasya na
śabdaśravaṇe tṛptirbhavati| tathā nīlādāvapi| saukumāryādutpadyate yathā lomākṣigataṃ sat
cittasya duḥkhajanakaṃ nānyatra gatam| kadācidduḥkhamanādutpadyate yathāpagatākṣirujā'nnamāsvādyate|
kadācidāvaraṇāpagamādutpadyate yathā kāmādyapagame taddoṣān prajānāti| kadācitkramaśa
utpadyate| yathā avaraṃ pratītya madhyamamutpadyate| madhyamaṃ pratītyottamam| kadācitsarvata-utpadyate|(pṛ)
yadi sarvavijñānānāṃ jñānaṃ kramalakṣaṇam| kasmāducyate cittāntarajanakamanaskāro
nāsti [pṛthaka] iti| (u) tīrthikānāṃ kṛta [ucyate]| tīrthikā hi vadanti
ātmamanoyogādvijñānajñānamutpadyata iti| tadvyavahāradūṣaṇāya pradarśayati vijñānajñānāni
samanantarapratyayānubandhīnīti| ata evamāha-kasyacit cittāntarajanakamanaskāre'sati vijñānaṃ
notpadyata iti| kasmāt| samanantarapratyayatvāttu vijñānajñānamekaikaṃ pratītyotpadyate|
tadyathā vṛkṣaṃ chittvā'tha pātayati| pūrvamuktaṃ-vijñānāni naikakālikānīti| hetupratyayavaśādvijñānānāṃ
jñānamaikaikaṃ krameṇodyate| vijñānadharmāḥ kramikāḥ syuḥ| nātmamanoyogāpekṣiṇaḥ|
yathā bāhyavastūni aṅkurakāṇḍanālapatrapuṣpaphalāni kramikāni bhavanti| tathā''dhyātmikadharmā
api| vijñānajñānamaikaikaṃ kramikaṃ bhavati|samyak mithyeti manaskāro dvividhaḥ|
samyagiti yat yoniśo [manaskāraḥ]| yathā vadanti samyak praśnaḥ samyag dūṣaṇaṃ, dūṣaṇapraśnayoridaṃ
sayukti samādhānamiti| dharmāṇāmanityatādi pāramārthikapraśnaḥ samyagityucyate|
sādhyasādhanānuvidhānañca samyagityucyate| ato jñāyate yuktayanuyāyimanaskāraḥ tattvamanaskāra
ityādayaḥ samyaṅ manaskārāḥ| yathāpudgalaṃ yathākālaṃ manaskāraśca samyaṅ manaskāraḥ|
yathā kāmabahulasyāśubhabhāvanā samyaṅmanaskāraḥ| citte'balīne vyutthānalakṣaṇaṃ
smayaṅmanaskāraḥ| etadviparītaṃ mithyāmanaskāraḥ| samyaṅmanaskāraḥ sarvaguṇān sampādayati|
mithyāmanaskāraḥ sarvakleśānutthāpayati|manaskāravargaḥ ṣaḍaśītitamaḥ|87 chandavargaḥsābhilāṣaṃ
cittaṃ chandaityucyate| kasmāt| sūtramāha kāmacchanda iti| kāmān chandayatīti kāmacchandaḥ|
uktañca sūtre-chando dharmamūlam iti| chanda-prārthanayā sarvadharmānāpnotīti dharmamūlamityucyate|
kiñcāha-yadi bhikṣavo mama śāsane tīvracchandā [vartadhve]| tada mama śāsanaṃ
suciraṃ tiṣṭhet iti| yaccittaikatānatvenābhilaṣyate| tattīvracchanda ityucyate| ṛddhipāde
coktam-chandasamādhiḥ vīryasamādhiḥ cittasamādhirmīmāṃsāsamādhiriti| yaccittenābhilaṣyate
sa chandaḥ| ayaṃ vīryasahakāriṇā prajñāsamādhiṃ sañcinotītyebhyaścaturbhyo'bhilaṣitamṛddhyaṅgamiti
nāmabhāg bhavati| āha ca-tvaṃ vihāyasā gamanaṃ chandayasi iti| tenakhalu samayena
sa bhikṣuḥ pūrvaṃ svādhyāyabahulo viharati| so'pareṇa samayenālpotsukastūṣṇīṃbhūtaḥ
kaṣāyayati| atha khalu tasminvanaṣaṇḍe adhivasantī devatā tasya bhikṣordharmaśṛṇvantī yena
sa bhikṣuḥ tenopasaṅkrāntaḥ| upasaṅkramya taṃ bhikṣuṃ gāthayā'dhyabhāṣata|kasmāt dharmapadāni
tvaṃ bhikṣurnādhyepi bhikṣubhiḥ sukhaṃ vasan|śrutvā ca dharmaṃ labhate prasādaṃ dṛṣṭe
ca dharme labhate praśaṃsām|| iti|abhut pūrvaṃ dharmapadeṣu chando yāvadvirāgeṇa samāgato'smi|yato
virāgeṇa samāgato'smi yatkiñcidṛṣṭaṃ śrutaṃ vā mataṃ vā|ājñāya nikṣepaṇamāhuḥ
santa iti|ato jñāyate'bhilaṣitaṃ chanda iti| abhilaṣitaṃ pratītya kāmeṣuchanda iti kāmacchandaḥ|chandavargaḥ
saptāśītitamaḥ|88 prītivargaḥabhīpsite cittābhiratiḥ prītiḥ| yathoktaṃ-sattvā
dhātulakṣaṇenākuśalaprītyā akuśalānuyāyinaḥ| kuśalena kuśalapriyāḥ itīyaṃ prītirityucyate|
(pṛ) na dhātuḥ prītirbhavati| kasmāt| bhagavān yat sattvānāṃ nānādhātūn prajānāti
tat dhātujñānabalam| yat nānādhimuktīḥ prajānāti tadadhimuktijñānabalam| ato dhātuḥ prītiśca
(adhimuktiḥ) vibhinnetiḥ| (u) cirakālābhyāsopacitaṃ cittaṃ dhāturityucyate| yathādhātuca
prītirutpadyate| ataścirakālamupacitaṃ cittajñānaṃ dhātujñānabalam| yathādhātusamutpannā
prītiriti jñānam adhimuktijñānabalamiti| ata āha-sattvānāṃ yathādhātu santānamanuvartata
iti| cirasañcitākuśalacittasyākuśale parā prītirbhavati| cirasañcitakuśalacittasya kuśale
prītisukham| śītārtasyoṣṇe prītirbhavatīdaṃ dṛṣṭahetukaṃ na dhātujam| ityayaṃ dhātoḥ prīteḥ
pravibhāgaḥ||pritivargo'ṣṭāśītitamaḥ|89 śraddhāvargaḥ[cittasya] viṣayasamādhiḥ śraddhālakṣaṇam|
(pṛ) nanu niyatasamādhirayaṃ prajñālakṣaṇam| niyatasamādhiḥ prahīṇavicikitsasya bhavatīti
prajñālakṣaṇam| (u) dharmaṃ svayamadṛṣṭvā āryopadeśavaśāllabdhaścetasaḥ prasādaḥ śraddhetyucyate|
(pṛ) tathā cet svayaṃ dharmadarśinaḥ śraddhā na syāt| (u) satyamevam| arhannaśraddhāvān
bhavati| yathoktaṃ dharmapade-aśraddhaścākṛtajñaśca sandhicchedaśca yo naraḥ|[hatāvakāśo
vāntāśaḥ] sa vai uttamapūruṣaḥ|| iti|kiñcoktaṃ sūtre- ahaṃ bhagavan asmin vastuni
yathā bhagavadvacanaṃ śraddhadha iti| yat svayaṃ dharadarśinaścittaṃ prasīdati| sā ['pi]
śraddhetyucyate| pūrvaṃ dharmaṃ śrutvā paścātkāyena sākṣātkaroti| tasyeyaṃ cintā bhavati
sa dharmaḥ paramārthasatyo na mṛṣeti, cittañca prasīdati| sā śraddhā caturṣuavetyaprasādeṣvantargatā|
tadyathā rogī pūrvaṃ bhiṣagvacane śraddadhāna auṣadhamupasevya rogānmuktaḥ
paścāttasmin bhiṣaji prasannacitto bhavati| sā śraddhetyucyate|śraddheyaṃ dvividhā mohajā
jñānajeti| mohajā yat kuśalākuśalamacintayataḥ pūraṇādyasadācāryeṣūtpadyamānaścittaprasādaḥ|
jñānajā yathā caturṣu [avetya] prasādeṣu buddhādiṣu cittaprasādaḥ| sā tridhā vibhaktā kuśalā
akuśalā avyākṛtā ceti| (pṛ) akuśalā śraddhā kleśamahābhūmigataiva āśrāddhya dharmaḥ|
neyaṃ śraddhā bhavati| (u) nāyamāśrāddhyadharmaḥ| śraddhā ca prasādalakṣaṇā| akuśalā śraddhā'pi
prasādalakṣaṇaiva| tathā no cet akuśalā vedanā vedanā na syāt| na ca tadyujyate vastutaḥ|
tatastridhaiva vibhaktā| yā śraddhā indriyeṣu gaṇitā vimuktyanugāminī saptatriṃśabdodhipakṣikeṣu
gatā sā niyamena kuśalaiva|śraddhāvarga ekonanavatitamaḥ|90 vyavasāyavargaḥcetaso'bhyutsāho
vyavasāya ityucyate| sadānyadharmānniśrayate manaskāraṃ vā samādhiṃ vā| tatrāmyutsāhaḥ
sadā cittaikāgratāsamudācāraḥ sa vyavasāya ityucyate| trividho vyavasāyaḥ kuśalo'kuśalo'vyākṛta
iti| yat caturṣu samyakpradhāneṣu antargataḥ sa kuśalaḥ| anyo'kuśalaḥ|
yogī yo'kuśalānāmādīnave kuśalānāmaniśaṃse ca śraddhadhate | tasya paścādutpadyate vyavasāyo'kuśalānāṃ
prahāṇāya kuśalānāṃ samādānāya| ataḥ śraddhendriyasamanantaraṃ vīryendriyamucyate|
kuśadharmagato vyavasāyo vīryamityākhyāyate| sarvahitānāṃ mūlaṃ karoti| tadvyavasāyasahakāratayā
manaskārādayo dharmā mahāphalaprāpakā bhavanti| yathā dahanaḥ samīraṇapratilabdhaḥ
sarvān dahati||vyavasāyavargo navatitamaḥ|91 smṛtivargaḥanubhūtapūrvasya jñānaṃ smṛtiḥ|
yathoktaṃ sūtre- yat ciraviprakṛṣṭānubhūtaṃ smarati na pramuṣati sā smṛtirityucyate|(pṛ)
sā smṛtistrayadhvartinī| kasmāt| uktaṃ hisūtre smṛtiṃ sarvārthikāṃ [vadāmī] ti| sā smṛtiḥ
catuḥsmṛtyupasthānagatā| catvāri smṛtyupasthānāni trayadhvālambanāni ca| kasmātpunaratītamātrālambaneti|
(u) tadvacanaṃ sarvakālena bhavati| na tu tryadhvā bhavati| yasmin samaye
cittamuddhataṃ bhavati| tadā smṛtirubhayatrānugā| sā sarvatragetyucyate| yaduktaṃ bhavatā
catvāri smṛtyupasthānāni tryadhvālambanānīti| tatra pratyutpannā prajñaiva na tu smṛtiḥ|
atastathāgato [yadā] pūrvaṃ smṛtināmnā vimuktimuktavān tadā tāmeva prajñetyavocat|(pū) kathaṃ
vijñānāntareṇānubhūtaṃ vijñānāntaraṃ smarati| (u) smṛterdharmaṃ evaṃ yat svasantāne yo
dharmaḥ [pūrva] mutpannaniruddhaḥ tameva [svasantānikaṃ] viprakṛṣṭaṃ vijñānāntaramālambata
iti| jñānānāṃ vijñānadharmaśca tathā yat vijñānāntarānumūtaṃ vijñānāntaraṃ vijānātīti|
yathā cakṣurvijñānena vijñātaṃ rūpaṃ manovijñānaṃ vijānāti| anyapudgalenānubhūtamanyaḥ pudgalo
vijānāti| yathāryapudgalā yāvatpūrvanivāse dehāntarānubhūtaṃ smṛtibalādvijānānti| (pū)
yadi pūrvānubhūtasya jñānaṃ smṛtiriti| ādhunikavijñaptyādidharmāḥ smṛtayaḥ syuḥ| kasmāt|
taddharmāṇāmapi pūrvānubhūtopavicārarūpatvāt| (u) vijñaptyādidharmā api smṛtaya ityucyante|
yathā bhagavān salyakaṃ nāthaputramavocat pūrvaṃ manasi kṛtvā vyākuruṣva iti| āha ca pūrvānubhuktasukhasmaraṇe
kleśa āvirbhavatīti| ato vijñaptyādidharmā api pūrvavastvanusmaraṇarūpā
smṛtaya ityucyante| smṛtiriyaṃ gṛhītalakṣaṇājjātā| yasmin dharme gṛhītalakṣaṇamasti|
tatra smṛtirbhavati nānyathā|samādhiḥ prajñā ca samādhivarge prajñāvarge ca vakṣyate||smṛtivarga
ekanavatitamaḥ|92 vitarkavicāravargaḥyat cittaṃ vyagraṃ muharmuhurālambhakaṃ sa vitarkaḥ|
samāhitacittasyāpyasti audārikatā sūkṣmatā| [tatra yat] audārikaṃ sa vitarkaḥ| sūkṣmasamādhānābhāvādaudārikaṃ
cittamityucyate| yathoktaṃ sūtre-bhagavānāha-savitarkaṃ savicāraṃ
prathamadhyānamupasampadya viharāmīti| ataḥ prathamadhyānamasūkṣmasamāhitamiti savitarkaṃ
bhavati| yā cittasya vyagratā kiñcitsūkṣmatā sa vicāraḥ| imau dvau traidhātukau| cittasyaudārikasūkṣmalakṣaṇatvāt|
vyagraṃ vikṣiptaṃ cittaṃ vitarkavicārau bhavataḥ| tallakṣaṇatvāt
sarvatra syātām| apratyakṣaṃ vastu anumityā jñāyate| evaṃ syānnaivaṃ syādityabhyūho vitarkaḥ|
ato'pratyakṣavastuno'nuvitarkaḥ samyagvitarko vā mithyāvitarko vā iti taṃ kathayāmaḥ|
nirvikalpānuvitarkaḥ samyak dṛṣṭirityākhyāyate| ayaṃ tridhājñātaḥ| mithyāvitarko viparītamanaskāraḥ
yadanitye nityamityādiḥ| samyagvitarkaḥ yadapratilabdhaṃ tattvajñānamanumitilakṣaṇena
jñānena labdhvā yogī nirvedhabhāgīyakuśalamūle vartate| iyaṃ kṣāntirityucyate| evamanyamārgeṇānuyāyi
anumitijñānaṃ samyagvitarkaḥ| tatra yat saṃzñānusmaraṇavikalpāpoḍhaṃ
tat pratyakṣamityucyate| tasminneva vitarke anena hetunā evaṃ bhavati anena hetunā naivaṃ
bhavati iti cintanā vicāraṇā vā sa vicāraḥ|(pṛ) kecidāhuḥ-vitarkavicārāvekāgratāntargatāviti|
kathamidam| (u) maivam| kasmāt| uktaṃ khalu bhavadbhirghaṇṭātāḍanadṛṣṭāntaḥ| ādyaśabda
[samo] vitarkaḥ| anyaśabda [samo] vicāraḥ| taraṅgadṛṣṭāntaśca [uktaḥ]| ya audārikaḥ [tatsamo]
vitarkaḥ| yaḥ sūkṣmaḥ [tatsamo] vicāraḥ| kāladeśabhedānna cittaikāgratā syāt| nirvikalpakatvātpañca
vijñānāni na savitarkavicāralakṣaṇāni bhavanti||vitarkavicāravargo dvinavatitamaḥ|93
anyacaitasikavargaḥyat kuśalasyānācaraṇaṃ mithyācaraṇaṃ vā sa pramādaḥ| na pramādākhyo'nya
ekadharmo'sti| tasmin samaye cittasamudācāraḥ pramādaḥ ityucyate| tadviparīto'pramādaḥ|
yaḥ kuśalaścittasamudācāro'pramādādanyaḥ so'pi dharmāntaram| akuśalānugataṃ cittaṃ
pramādaḥ| kuśalānugatantu apramādaḥ|kuśalamūlamiti alobho'dveṣo'mohaḥ| yoniśomanaskārāśiraskā'nāsaktiralobhaḥ|
maitrīkaruṇāśiraskaḥ krodhānutpādo'dveṣaḥ| samyadgarśanaśirasko'bhrānto'viparyayaḥ
amohaḥ| alobho nāma nāstyekaṃ dharmāntaram|kecidāhuḥ lobhābhāvo'lobha iti|
na yuktamidam| kasmāt| lobhābhāvo'bhāvadharmaḥ| kathamabhāvo dharmasya hetuḥ| adveṣāmohāvapyevam|
tatrāyāṇāmakuśalamūlānāṃ viparītāni trīṇi kuśalamūlānyucyante| madamānādayo'pyakuśalamūlāni
syuḥ| saṃkṣepatastrīṇyevākuśalamūlānyuktāni| vakṣyante cākuśalavarge|avyākṛtamūlamiti|
kecidvadanti-catvāryavyākṛtamūlāni-tṛṣṇā dṛṣṭiḥ mānamavidyeti| [anye] kecidāhuḥ trīṇi
tṛṣṇā avidyā prajñā iti| naitadbhagavatoktam| avyākṛtānugaṃ cittaṃ yaddhetujaṃ sa heturavyākṛtamūlaṃ
bhavati| kāyavākkarmaṇī prāyo'vyākṛtānuge iti cittamutpadyate| avyākṛtacittamavyākṛtamūlamityucyate|cittasamācaraṇakāle
yat kāyaścittaṃ dauṣṭhalyavigataṃ praśāntaṃ bhavati|
tasmin samaye praśrabdhirityucyate|nānāvastuṣu citta [samācaraṇa] kāle upekṣetyucyate|
yat vedanāsu anabhijñā cittasamācaraṇaṃ sopekṣā| dhyāneṣu yat sukhaduḥkhaviviktaṃ vimuktiparāyaṇaṃ
cittasamācaraṇaṃ sopekṣā| saptabodhyaṅgeṣu alīnamakampasamatādi yaccittasamācaraṇaṃ
sopekṣā| prītidaurmanasyavinirmuktaṃ samatādipratilabdhaṃ cittamupekṣā| caturṣu apramāṇeṣu
vairamaitravigataṃ cittamupekṣā| evaṃ nānādharmāṇāṃ virodhāccaitasikānāṃ viśeṣo'pramāṇaḥ||anyacaitasikavargastrinavatitamaḥ|94
viprayuktasaṃskāravargaḥcittaviprayuktasaṃskārāḥ
yaduta prāptiḥ, aprāptiḥ asaṃjñisamāpattiḥ nirodhasamāpattiḥ āsaṃjñikaṃ jīvitendriyaṃ
jātiḥ vyayaḥ sthitiḥ anyathātvaṃ jarā maraṇaṃ nāmakāyaḥ padakāyo vyañjanakāyaḥ pṛthagjanatvaṃ
ityādayaḥ|prāptiriti| sattvānāṃ kṛte dharmāṇāṃ samanvāgamaḥ prāptiḥ| pratyutpannādhvani
pañcaskandhasamanvāgataḥ sattvaḥ prāpta ityucyate| atītādhvani yāni kuśalākuśalakarmāṇi
ananubhūtavipākāni| taddharmasamanvāgataḥ sattvaḥ| yathoktaṃ sūtre-kuśaladharmasamanvāgato'kuśaladharmasamanvāgataśca
pudgala iti| (pṛ) kecidāhuḥ-atītakuśalākuśalakāyavākkarmasamanvāgataḥ|
yathā pravrajitaḥ atītaśīlasaṃvarasamanvāgata iti| kathamidam| (u) sarveṣāṃ samanvāgamaḥ|
kasmāt| uktaṃ hi sūtre yaḥ puṇyaṃ pāpañca karoti| tasya tadvidyamānameva| tat dvayaṃ
tatkāyamanupatati rūpānupāticchāyāvat iti| kiñcoktaṃ sūtre-mṛtasya puṇyaṃ na praṇaśyati
yaduta phalaprāpakameva| yadasamanvāgataṃ puṇyapāpaṃ karma na tatphalaprāpakam| tāni karmāṇi
naśyanti| iti|(pṛ) atītasaṃvarasya na samanvāgamaḥ syāt| kasmāt| bhavatoktam atītadharmo
niruddhaḥ| anāgato'vidyamāna iti| pratyutpannaśca na sadā kuśalacittavattve kṣamaḥ| kathaṃ
śīlasaṃvarasamanvāgataḥ syāt| (u) puruṣaḥ pratyutpannena saṃvareṇa samanvāgato nātītena|
yathā pratyutpannakliṣṭāt kliṣṭam, tathā pratyutpannaśīlāt śīlaṃ bhavati| nātītāt| [yaḥ]
pūrvaṃ svīkṛtyāparityaktavān [saḥ] atītasamanvāgata ityucyate|(pṛ) ābhidharmikā āhuḥ sattvā
anāgatādhvanīnakuśalākuśalacittasamanvāgatā iti| tatkathamidam| (u) na samanvāgatāḥ|
kasmāt| akṛtābhyāgamāt| ato'nāgatāsamanvāgamaḥ prāptirityucyate| na cāsti prāptyākhyaḥ pṛthakcittaviprayuktadharmaḥ|
tadviparitā'prāptirapi nāsti pṛthakcittaviprayuktadharmaḥ|asaṃjñisamāpattirityayaṃ
samāpattidharmo nāsti| kasmāt| na hi nirudhyante pṛthagjanānāṃ cittacaitasikadharmā
iti paścādvakṣyate| cittacaitasikānāṃ sūkṣmatayā duravabodhāt asaṃjñīti nāma|
āsaṃjñikamapyevam| nirodhasamāpattiriti| cittanirodhe samudācārābhāvānnirodhasamāpattiriti
nāma| sa ca nāsti dharmāntaram| nirvāṇavat| jīvitendriyamiti| karmapratyayaḥ pañcaskandhasantāno
jīvitamityucyate| jīvitañca karmaṇo mūlamiti jīvitendriyamityucyate| jātiriti|
pañcaskandhānāṃ pratyutpannādhvā jātiḥ| pratyutpannādhvaparityāgo vyayaḥ| santanyamānatvaṃ
sthitiḥ| sthitipariṇāmo'nyathātvam| na santi pṛthakjātivyayādayo dharmāḥ| bhagavataḥ śāsanaṃ
gabhīraṃ yatpratyayānāṃ sāmagryā dharmā utpadyanta iti| ato nāsti kaściddharmo dharmāntarasyotpādakaḥ|
uktaṃ hi-cakṣūrūpādayaścakṣurvijñānasya pratyayā iti| na tatroktaṃ jātirastīti|
ato nāsti jātirityanavadyam|kiñca vadanti jātyādayo dharmā ekakālīnā iti| ya ekakālīnaḥ
sa niruddha eva| tatra jātyādayaḥ kimarthā iti vicārayitavyam| dvādaśanidāne ca bhagavān
svayamāha jāterartham| yā teṣāṃ teṣāṃ sattvānāṃ tasmin tasmin [sattvanikāye] jātiḥ skandhānāṃ
pratilābhaḥ....... [sā jātiḥ] iti| ataḥ pratyutpannādhvani skandhānāmādyalābho jātiḥ|
āha ca-skandhānāṃ cyutirantahāṇirmaraṇamiti| āha ca-skandhānāṃ jīrṇatā bhugnatā jareti|
[ato] na pṛthak sto jarāmaraṇadharmau|nāmakāya iti| vyañjanebhya utpannaṃ nāma yathā vadanti
devadatta iti| yathāvyañjanamarthasādhanaṃ padam| vyañjanāni akṣarāṇi| kecidāhuḥ-nāmapadavyañjanakāyāścitaviprayuktasaṃskārā
iti| tadayuktam| dharmā ime vāksvabhāvā dharmāyatanasaṃgṛhītāḥ|(pṛ)
asti pṛthakagjanatvaṃ nāma cittaviprayuktasaṃskāra iti| [kecidvadanti]|
kathamidam| (u) na pṛthagjanatvaṃ puthagjanādanyat| yadyasti tadanyat| anye ghaṭatvādayo'pyanubhūyeran|
saṃkhyāpariṇāmaikatvapṛthaktvasaṃyogavibhāgaparatvāparatvādayo dharmāḥ pṛthak
syuḥ| tīrthikānāṃ hi sūtreṣūktaṃ-anyo ghaṭo'nyat ghaṭatvam| ghaṭatvaṃ pratītya jñāyate'yaṃ
ghaṭa iti| rūpamanyat rūpatvamanyat iti| tadayuktam| kasmāt| tattvaṃ tatsvabhāvaḥ| yadi
bravīṣi pṛthagjanatvamanyaditi| tadā rūpaṃ svabhāvaṃ vinā syāt, rūpatvāpekṣitvāt| tattu na
yujyate| ato gabhīramananuvicintya vavīṣi-asti pṛthagjanatvaṃ pṛthagiti|ābhidharmikāstīrthikagranthānabhyasyābhidharmaśāstramāracayanto
vadanti santi pṛthakagjanatvādayo dharmāḥ
pṛthagiti| anya ābhidharmikā api vadanti| santi pṛthak tathatābhūtakoṭipratītyasamutpādādayo'saṃskṛtadharmā
iti| ato gabhīramimaṃ nayamanuvicintyamā rutamanuvartadhvam||viprayuktasaṃskāravargaścaturnavatitamaḥ[iti]
duḥkhasatyaskandhaḥ samāptaḥ||

